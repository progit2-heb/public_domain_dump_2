<h1>ר' שמואל הנגיד</h1>
ישראל חיים טביוב
<body align="right" dir="rtl"><div align="right" dir="rtl"><!DOCTYPE html>
<body>
<p>(אִבן נַג’דִילה) בן יוסף הלוי.</p>
<p>האדם הגדול הזה נולד בקורדובה (ספרד) בשנת תשנ“ג (993)
וימת בשנת תתט”ו (1055). הוא למד תורה מפי המורה הגדול ר' חנוך, ראש חכמי
התלמוד בספרד בעת ההיא, ותורת לשון עבר למד מהמדקדק הגדול ר' יהודה חיוג;
ויתר המדעים והלשונות, וביחוד לשון ערבית למד בבתי-ספר הגדולים בקורדובה.
בהיותו בן עשרים שנה נטל עליו לברוח מעיר מולדתו, מפני מלחמת האזרחים אשר
התפרצה שם, וישם משכנו בעיר מַלַּגַה. שם פתח לו
חנות לממכר בשמים, ובעסקו זה התפרנס בדוחק גדול. אך למרות צוק עתותיו לא
חדל להוסיף דעת בחכמה ובלשונות, עד כי ידע שש לשונות: עברית, ערבית, כשדית,
רומית, קַסטִילית, ובֶרבֶרית. ר' שמואל עלה לגדולה
באורח פלא: חנותו היתה בקרבת הארמון אשר בו ישב המשנה (וויזיר) להַכַּליף.
המשנה צוה לשפחתו להודיענו בכל יום בכתב את כל החדשות אשר תצמחנה בעיר,
ובהיות השפחה קצרת יד לכתוב צחות בשפת הערבית, בקשה מאת ר“ש לכתוב בשמה את
כל מכתביה, והוא בטובת לבבו עשה את בקשתה. ויתפלא המשנה על צחות הלשון ועָל
יפי הכתב של המכתבים, ויתאָו לדעת מי הוא הסופר המפואר בעל המכתבים,
ובהוָדע לו כי זה החנוני הדל אשר בקרבת היכלו, קרא אליו את ר”ש ויפקידהו
להיות לו למזכיר. עד מהרה נוכח המשנה כי ר“ש הוא גם חכם גדול בחכמת המדינה,
ולכן במות המשנה יעץ את אדונו הכליף להקים תחתיו את ר”ש ולעשותו ליועצו
ולמשנהו. הכליף עשה כדברו ויהי ר“ש למשנה, לשר השרים בממשלת הכליף ולמנהל
את כל עסקי המלוכה. הוא יצא גם במלחמה עם צבאות הכליף, ופעמים רבות הציל את
אדונו מרעה בחכמתו הגדולה ולכן אהבוֹ אדונו מאד.
פעמים אחדות היה ר”ש בצרה גדולה, כי השרים התקנאו בו ויחרשו מזימות להדפו
ממצבו, אך הוא התגבר על כל אויביו ומקנאיו. – אדונו הכליף הפקידו גם
ל“<strong>נגיד</strong>” וֹמצַוה על כל היהודים אשר בעיר מלכותו, ובכל ימי נגידותו עשה
ישועות גדולות לבני ישראל, ויגדל ויאדר את התורה ותופשיה, ויחד עם זאת היה
ה“נגיד” גם ראש ישיבה וֹמכל תפוצות ישראל שאלו מפיהו בעניני הדת. ואמנם לא
קם עוד בישראל איש כר' שמואל אשר היה כאחד גם משנה למלך. גם שר שרי הצבא
וגם גאון תלמודי! <a class="footnote" href="#fn:1" id="fnref:1" title="see footnote"><sup>1</sup></a></p>
<p>השר הנעלה הזה חבר ספרים רבים בחכמת התורה (ס' “מבוא
התלמוד” הנדפס בראש הש"ס הוא רק חלק מספרו הגדול בענין זה), ובדורות
הראשונים נודע לתהלה הפרוש אשר חִבר על כל התלמוד והנקרא בשם “הלכתא
גברוותא” (הלכות גדולות).
המשנה למלך והגאון החכם הזה היה גם משורר, ושיריו לא ינכרו אותותיהם כי הם
יוצאים מֵעטו של המשנה למלך, של נגיד ומצַוה ושר צבא. כי שיריו מלאים עוז
ותוקף ורעיונות נכבדים, הנאמרים בלשון קצרה אבל נמרצה. ואף כי שפתו חסרה
עפ"י רוב</p>
<p>אותה הנעימות ואותו הרוך והיופי אשר לשירי המשוררים שבאו
אחריו, ובכ“ז נוכל לחשוב את ר”ש לאחד המשוררים הגדולים בימי הבינים, בשימנו
אל לב, כי אך כְדור לפניו החלה שפת עבר לחדש את נעוריה ועוד לא הספיקה
בימיו להתפתח ולהשתכלל כבימי המשוררים שאחריו, וגם המשקל הערבי עוד היה חדש
בדורו של הנגיד, וכבלי היתדות והתנועות היו עוד למשא כבד על המשוררים שעוד
לא קנו להם נסיונות בזאת. ביחוד מצוינים הם משלי המוסר והפתגמים אשר חבר
(ואשר קרא להם “בן-משלי”), כי הם מלאים חכמת החיים ומוסר השכל, והלשון
הקצרה שבה הם נאמרים נאותה היטב לעניניהם (כל שירי הנגיד עוד לא נתפרסמו
והרה"ח הרכבי הוציא לאור דוגמאות מהם בספרו “זכרון לראשונים”, ומהספר הזה
נביא גם אנחנו דוגמאות נבחרות).</p>
<blockquote>
</blockquote>
<h2>שיר היין</h2>
<p>(ש“ת ויתד, ש”ת ויתד וש"ת).</p>
<blockquote>
<p>הִנֵּה יְמֵי הַקֹּר כְּבָר עָבְרוּ</p>
</blockquote>
<blockquote>
<p>וִימֵי רְבִיעָה<a class="footnote" href="#fn:2" id="fnref:2" title="see footnote"><sup>2</sup></a> הַסְּתָיו קָבְרוּ,</p>
</blockquote>
<blockquote>
<p>נִרְאוּ בְנֵי הַתּוֹר בְאַרְצֵנוּ</p>
</blockquote>
<blockquote>
<p>מֵרֹאשׁ עֲנָפִים זֶה לְזֶה יִקְרוּ<a class="footnote" href="#fn:3" id="fnref:3" title="see footnote"><sup>3</sup></a>:</p>
</blockquote>
<blockquote>
<p>לָכֵן, מְיֻדָּעִים, בְּרִית רֵעִים</p>
</blockquote>
<blockquote>
<p>שִׁמְרוּ וְהָאִיצוּ וְאַל תַּמְרוּ,</p>
</blockquote>
<blockquote>
<p>בֹּאוּ לְגַנָּתִי, וְשוֹשַנִּים</p>
</blockquote>
<blockquote>
<p>רֵיחָם כְּרֵיחַ מָר-דְּרוֹר בִּצְרוֹ<a class="footnote" href="#fn:4" id="fnref:4" title="see footnote"><sup>4</sup></a></p>
</blockquote>
<blockquote>
<p>וּשְׁתוּ עֲלֵי צִיצִים וְקוֹל סִיסִים<a class="footnote" href="#fn:5" id="fnref:5" title="see footnote"><sup>5</sup></a></p>
</blockquote>
<blockquote>
<p>לָשִׁיר עֲלֵי טוּב הַזְּמָן חֻבְּרוּ<a class="footnote" href="#fn:6" id="fnref:6" title="see footnote"><sup>6</sup></a>,</p>
</blockquote>
<blockquote>
<p>יַיִן, כְּדִמְעוֹתַי עֲלֵי פֵּרוּד</p>
</blockquote>
<blockquote>
<p>רֵעִים, וְכִפְנֵי אוֹהֲבִים חָפְרוּ<a class="footnote" href="#fn:7" id="fnref:7" title="see footnote"><sup>7</sup></a>.</p>
</blockquote>
<h2>משיר אשר שָׁר בבחרותו בעזבו את עיר קורדובה</h2>
<p>(יתד וש“ת, יתד וש”ת ויתד ותנועה)</p>
<blockquote>
<p>נְשָׁמָה מֵאֲשֶׁר תִּתְאַו גְּדוּעָה</p>
</blockquote>
<blockquote>
<p>וְנֶפֶשׁ מֵאֲשֶׁר תִּשְׁאַל מְנוּעָה<a class="footnote" href="#fn:8" id="fnref:8" title="see footnote"><sup>8</sup></a>,</p>
</blockquote>
<blockquote>
<p>וְגוּף שָׁמֵן וְשָׂבֵעַ וְדָשֵׁן</p>
</blockquote>
<blockquote>
<p>וְנַפְשׁוֹ הַכְּבוּדָה לֹא שְׂבֵעָה,</p>
</blockquote>
<blockquote>
<p>וְאִישׁ עָנָו מְהַלֵּךְ עַל אֲדָמָה</p>
</blockquote>
<blockquote>
<p>וּמַחֲשַׁבְתוֹ עֲלֵי שַׁחַק שְׂרוּעָה<a class="footnote" href="#fn:9" id="fnref:9" title="see footnote"><sup>9</sup></a>.</p>
</blockquote>
<blockquote>
<p>וּמַה יוֹעִיל לְאִישׁ-בָּשָׁר בְּשָׁרוֹ</p>
</blockquote>
<blockquote>
<p>וְטוֹבָתוֹ, וְהַנֶּפֶשׁ בְּרָעָה?!</p>
</blockquote>
<blockquote>
<p>וְיֵשׁ רֵעִים מְרֵעִים לֹא מְטִיבִים</p>
</blockquote>
<blockquote>
<p>גְּדוֹלֵי גּוּף וְזִמָּתָם<a class="footnote" href="#fn:10" id="fnref:10" title="see footnote"><sup>10</sup></a> גְּרוּעָה,</p>
</blockquote>
<blockquote>
<p>יְדַמּוּ כִּי לְהוֹסִיף הוֹן אֲנִי סָר</p>
</blockquote>
<blockquote>
<p>וְנֶעְתַּק מֵחֲנִיָּה אֶל נְסִיעָה<a class="footnote" href="#fn:11" id="fnref:11" title="see footnote"><sup>11</sup></a> – – –</p>
</blockquote>
<blockquote>
<p>וְלֹא יָדְעוּ מְרֵעַי סוֹד לְבָבִי</p>
</blockquote>
<blockquote>
<p>אֲבָל<a class="footnote" href="#fn:12" id="fnref:12" title="see footnote"><sup>12</sup></a> לֹא דִּבְּרוֹ רֵעַי בְּדֵעָה,</p>
</blockquote>
<blockquote>
<p>וְנַפְשָׁם מִבְּלֵי הַכֵּר וְהָבִין</p>
</blockquote>
<blockquote>
<p>כְּנֶפֶשׁ הַבְּהֵמָה הַשְּׁסוּעָה.</p>
</blockquote>
<blockquote>
<p>הֲיִתְאַפֵּק אֲשֶׁר נַפְשׁוֹ לְבָנָה</p>
</blockquote>
<blockquote>
<p>וְכַלְבָנָה לְהִתְנַשֵּׂא יְגֵעָה<a class="footnote" href="#fn:13" id="fnref:13" title="see footnote"><sup>13</sup></a></p>
</blockquote>
<blockquote>
<p>וְיִשְׁקֹט עַד אֲשֶׁר יֶאֱזֹר בְּמָתְנָיו</p>
</blockquote>
<blockquote>
<p>כְּנָפֶיהָ, כְּאִישׁ אוֹזֵר יְרִיעָה<a class="footnote" href="#fn:14" id="fnref:14" title="see footnote"><sup>14</sup></a> ?</p>
</blockquote>
<blockquote>
<p>וְעַד יִפְעַל וְיִשָּׁמְעוּ פְּעָלָיו</p>
</blockquote>
<blockquote>
<p>וְיוֹסִיף עוֹד כְּיָם עַל הַשְּׁמוּעָה?</p>
</blockquote>
<blockquote>
<p>בְּחֵי הָאֵל וְחֵי עוֹבְדֵי אֱלֹהִים</p>
</blockquote>
<blockquote>
<p>– וְכָמוֹנִי<a class="footnote" href="#fn:15" id="fnref:15" title="see footnote"><sup>15</sup></a> יְהִי שׁוֹמֵר שְׁבוּעָה –</p>
</blockquote>
<blockquote>
<p>בְּרַגְלַי אֶעֱלֶה סֶלַע וְאֵרֵד</p>
</blockquote>
<blockquote>
<p>אֱלֵי פַחַת בְּמַעֲמַקִּים תְּקוּעָה,</p>
</blockquote>
<blockquote>
<p>וְאֶתְפֹּר אֶת שְׂפַת מִדְבָּר בְּמִדְבָּר<a class="footnote" href="#fn:16" id="fnref:16" title="see footnote"><sup>16</sup></a></p>
</blockquote>
<blockquote>
<p>וְאֶקְרַע יַם בְּכָל<a class="footnote" href="#fn:17" id="fnref:17" title="see footnote"><sup>17</sup></a> שׁוּחָה קְלוּעָה,</p>
</blockquote>
<blockquote>
<p>וְאָשׁוּט עַד אֲשֶׁר אֵרוּם וְאַעַל</p>
</blockquote>
<blockquote>
<p>אֱלֵי שִׂיאָה, תְּהִי לָעַד יְדוּעָה! <a class="footnote" href="#fn:18" id="fnref:18" title="see footnote"><sup>18</sup></a></p>
</blockquote>
<blockquote>
<p>וְתִמָּצֵא לְצָרַי בִּי חֲרָדָה</p>
</blockquote>
<blockquote>
<p>וְתִמָּצֵא לְדוֹדַי בִּי תְּשׁוּעָה,</p>
</blockquote>
<blockquote>
<p>וְאֶרְצַע אֶת בְּנֵי-חוֹרִים בְּאֹזֶן,</p>
</blockquote>
<blockquote>
<p>וְלִי אֹזֶן לְמוֹדָעַי רְצוּעָה<a class="footnote" href="#fn:19" id="fnref:19" title="see footnote"><sup>19</sup></a></p>
</blockquote>
<blockquote>
<p>וְלִי נֶפֶש לְרֵעִים מַחֲזֶקֶת</p>
</blockquote>
<blockquote>
<p>וְלִי נֶפֶש לְמַשְׂטִינִים מְנִיעָה – – –</p>
</blockquote>
<blockquote>
</blockquote>
<h2>משיר אשר שר בבחרותי, בלכתו באניה בים</h2>
<p>ותנין גדול (טהונפיש) התנפל עליה מבלי עשות לו רעה.</p>
<p>(המשקל כנ"ל).</p>
<blockquote>
<ul>
<li>– – וְרֹאשׁ לָהּ כָאֳנִי שַׁיִט בְּמִדָּה<a class="footnote" href="#fn:20" id="fnref:20" title="see footnote"><sup>20</sup></a></li>
</ul>
</blockquote>
<blockquote>
<p>עֲלֵי פָנִים מְנֻשָּׂאִים כְּרָמָה,</p>
</blockquote>
<blockquote>
<p>וְעֵינַיִם כְּמַעְיָנִים, וְנָחִיר</p>
</blockquote>
<blockquote>
<p>כְּמוֹ כִבְשָׁן, וְלָהּ רַקָּה כְחוֹמָה,</p>
</blockquote>
<blockquote>
<p>וְפֶה עָמוֹק וְרָחָב כַּמְּעָרָה</p>
</blockquote>
<blockquote>
<p>תְּעַר<a class="footnote" href="#fn:21" id="fnref:21" title="see footnote"><sup>21</sup></a> נָהָר אֱלֵי תוֹכוֹ בְצָמָא,</p>
</blockquote>
<blockquote>
<p>וּבִשְׂפָתוֹת כְּנֹאד עַל נֹאד נְפוּחִים</p>
</blockquote>
<blockquote>
<p>וּבֵינֵיהֶם כְּפִי תַחֲרָא<a class="footnote" href="#fn:22" id="fnref:22" title="see footnote"><sup>22</sup></a> פְרוּמָה<a class="footnote" href="#fn:23" id="fnref:23" title="see footnote"><sup>23</sup></a></p>
</blockquote>
<blockquote>
</blockquote>
<blockquote>
<p>וְגוּף לָבָן וְגַב יָרוֹק, וְצַוָּאר</p>
</blockquote>
<blockquote>
<p>כּמוֹ מִגְדָּל וּבֶטֶן כַּעֲרֵמָה,</p>
</blockquote>
<blockquote>
<p>וּבִסְנַפִּיר כּמוֹ חֶרֶב לְטוּשָׁה</p>
</blockquote>
<blockquote>
<p>וְקַשְׂקֶשֶׁת כְּסוֹחֵרָה אֲדוּמָּה,</p>
</blockquote>
<blockquote>
<p>וְגִזְרָתָהּ לְמַשְׁגִיחִים כְּמוֹ צוֹר</p>
</blockquote>
<blockquote>
<p>אֲשֶׁר הָיְתָה בְּלֵב הַיָּם כְּדֻמָּה<a class="footnote" href="#fn:24" id="fnref:24" title="see footnote"><sup>24</sup></a>,</p>
</blockquote>
<blockquote>
<p>וְשָׁטָה מִסְּבִיבוֹת לַסְּפִינָה</p>
</blockquote>
<blockquote>
<p>וְאֵין מַגִּיד וְאֵין נוֹאֵם נְאִימָה<a class="footnote" href="#fn:25" id="fnref:25" title="see footnote"><sup>25</sup></a></p>
</blockquote>
<blockquote>
<p>וְהִגִּיעָה לְצִדֶּיהָ וְעָמְדָה</p>
</blockquote>
<blockquote>
<p>עֲלֵי זָנָב כְּאֶרֶז אוֹ שְׁדֵמָה.</p>
</blockquote>
<blockquote>
<p>אֲזַי נָמַס לְבַב כָּל אִישׁ כְּדוֹנַג</p>
</blockquote>
<blockquote>
<p>וְכַמַּיִם וְשִׁבֹּלֶת זְרוּמָה,</p>
</blockquote>
<blockquote>
<p>וְשִׁוִּיתִי וְדוֹמַמְתִּי בְעָצְבִי</p>
</blockquote>
<blockquote>
<p>כְּרָחֵל יוֹם טְבוֹחַ נֶאֱלָמָה,</p>
</blockquote>
<blockquote>
<p>וְזָכַרִתִּי אֱלֹהַי, וַאֲחֵרִים</p>
</blockquote>
<blockquote>
<p>לְנֶגְדִּי יִזְכְּרוּ אֵל כַּאֲשִׁימָא<a class="footnote" href="#fn:26" id="fnref:26" title="see footnote"><sup>26</sup></a> – –</p>
</blockquote>
<blockquote>
<p>וְנִשְׁתַּקְעָה בְּתוֹךְ מַיִם כְּחַיִל</p>
</blockquote>
<blockquote>
<p>אֲשֶׁר הָאֵל בְּיָם יָרָה וְרָמָה<a class="footnote" href="#fn:27" id="fnref:27" title="see footnote"><sup>27</sup></a></p>
</blockquote>
<blockquote>
<p>וְתַחַת לָאֳנִי בָּאָה לְהָפְכוֹ<a class="footnote" href="#fn:28" id="fnref:28" title="see footnote"><sup>28</sup></a></p>
</blockquote>
<blockquote>
<p>וּמֵת כָּל לֵב וְאָבְדָה כָל נְשָׁמָה,</p>
</blockquote>
<blockquote>
<p>אֲבָל גָּעַר אֱלֹהִים בָּהּ וְשָׁבָה</p>
</blockquote>
<blockquote>
<p>כְּרֶגַע אֶל מְצוּלַת יָם פְּנִימָה</p>
</blockquote>
<blockquote>
<p>וְהוֹשִׁיעַ לְתוֹלָעִים קְטַנִּים</p>
</blockquote>
<blockquote>
<p>עֲלֵי שׂוֹכָה בְּמוֹ זֶפֶת קְרוּמָה<a class="footnote" href="#fn:29" id="fnref:29" title="see footnote"><sup>29</sup></a> – – –</p>
</blockquote>
<blockquote>
<p>וְתָמְהוּ כָל נְבוּנֵי יָם וְאָמְרוּ:</p>
</blockquote>
<blockquote>
<p>בְּמָה זֶה נִמְלְטוּ אֵלֶּה וְלָמָּה? – – –</p>
</blockquote>
<blockquote>
<p>עֲנִיתִים: כֵּן גְּאֻלַּת אֵל לְיוֹדְעֵי</p>
</blockquote>
<blockquote>
<p>כְּבוֹד הוֹדוֹ מְהֻדֶּרֶת שְׁלֵמָה<a class="footnote" href="#fn:30" id="fnref:30" title="see footnote"><sup>30</sup></a></p>
</blockquote>
<blockquote>
<p>וְהוּא עוֹשֶׂה לְמַכִּירָיו תְּשׁוּעָה</p>
</blockquote>
<blockquote>
<p>וְהוּא עוֹשֶׂה בְּמַרְגִּיזָיו נְקָמָה – – –</p>
</blockquote>
<blockquote>
</blockquote>
<h2>משיר היין</h2>
<p>(המשקל כנ"ל).</p>
<blockquote>
<p>יְדִידִי קוּם! כְּבָר אָסְרוּ אֲשִׁישׁוֹת</p>
</blockquote>
<blockquote>
<p>בְּבוֹר נוּמָה לְכָל עוֹיֵן וּפוֹקֵד<a class="footnote" href="#fn:31" id="fnref:31" title="see footnote"><sup>31</sup></a></p>
</blockquote>
<blockquote>
<p>וְאֵין עִמִּי לְבַד שׁוֹתֶה בְלֵב טוֹב</p>
</blockquote>
<blockquote>
<p>עֲלֵי נִצַּת סְמָדַר-לַח וְשָקֵד – – –</p>
</blockquote>
<blockquote>
<p>וְכַף עֹפֶר בְּעֵט מֵאֵין דְּיוֹ עַל</p>
</blockquote>
<blockquote>
<p>פְּנֵי כִנוֹר כְּכַף כוֹתֵב וְנוּקֵד<a class="footnote" href="#fn:32" id="fnref:32" title="see footnote"><sup>32</sup></a></p>
</blockquote>
<blockquote>
<p>וְהָאָרֶץ בְּעֵינֵינוּ כְעַלְמָה</p>
</blockquote>
<blockquote>
<p>מְשַׂחֶקֶת, וְהָעוֹלָם כְּרוֹקֵד;</p>
</blockquote>
<blockquote>
<p>וְשָׁמַיִם כְּחַיִל נָח בְּלֵיל</p>
</blockquote>
<blockquote>
<p>וְכָל אִישׁ שָׂם לְעֻמַּת אָהֳלוֹ קֵד<a class="footnote" href="#fn:33" id="fnref:33" title="see footnote"><sup>33</sup></a>.</p>
</blockquote>
<h2>משיר על תכונת אוהביו ומקנאיו.</h2>
<p>(המשקל כנ"ל).</p>
<blockquote>
<p>לְבָבִי תוֹךְ קְרָבַי עִיר סְגוּרָה</p>
</blockquote>
<blockquote>
<p>בְּתוֹכוֹ אַהֲבַת רֵעַי נְצוּרָה,</p>
</blockquote>
<blockquote>
<p>וְלֹא אַשְׁוֶה<a class="footnote" href="#fn:34" id="fnref:34" title="see footnote"><sup>34</sup></a> בְלִבִּי אֶת יְדִיַדי</p>
</blockquote>
<blockquote>
<p>וְלֹא אֶשְׁוֶה חֲבֵרַי בַּחֲבוּרָה.</p>
</blockquote>
<blockquote>
<p>וְיֵשׁ מֵהֶם כְּיָדִי יַד יְמִינִי</p>
</blockquote>
<blockquote>
<p>וְיֵשׁ מֵהֶם כְּמוֹ אֶצְבַּע יְתֵרָה<a class="footnote" href="#fn:35" id="fnref:35" title="see footnote"><sup>35</sup></a>;</p>
</blockquote>
<blockquote>
<p>וְיֵשׁ נוֹתֵן בְּפִיהוּ לִי בְרָכוֹת</p>
</blockquote>
<blockquote>
<p>וְיִטּוֹר לִי בְטוּחוֹתָיו מְאֵרָה<a class="footnote" href="#fn:36" id="fnref:36" title="see footnote"><sup>36</sup></a>.</p>
</blockquote>
<blockquote>
<p>וְלִי עַיִן וְלֹא תִישָׁן, וְלִי לֵב,</p>
</blockquote>
<blockquote>
<p>וְעַל כָּל סוֹד מְצוּדָתִי מְזֹרָה,</p>
</blockquote>
<blockquote>
<p>וְיַתִּירוּ<a class="footnote" href="#fn:37" id="fnref:37" title="see footnote"><sup>37</sup></a> צְפוּנֵי הְקְּרָבִים</p>
</blockquote>
<blockquote>
<p>וְיוֹרוּנִי – וְתוֹרָתָם יְשָׁרָה,</p>
</blockquote>
<blockquote>
<p>וְלִי יֹאמְרוּן:"אֲשֶׁר יִשְׁמוֹר בְּרִיתְךָ</p>
</blockquote>
<blockquote>
<p>בְרִיתוֹ שִית בְּתוֹך לִבְּךָ שְׁמוּרָה,</p>
</blockquote>
<blockquote>
<p>וְהַנְחֵל זֶה בְּאַהֲבָתְךָ כְמוֹ בַת</p>
</blockquote>
<blockquote>
<p>בְתוֹך בָּנִים, וְזֶה – חֵלֶק בְּכוֹרָה"<a class="footnote" href="#fn:38" id="fnref:38" title="see footnote"><sup>38</sup></a> –</p>
</blockquote>
<blockquote>
<p>תְּפַתּוּנִי<a class="footnote" href="#fn:39" id="fnref:39" title="see footnote"><sup>39</sup></a> – וְאַתֶם הְמְּפֻתִּים,</p>
</blockquote>
<blockquote>
<p>וְתִבְזוּנִי – וְלִי נֶפֶשׁ יְקָרָה,</p>
</blockquote>
<blockquote>
<p>וְתַפְטִירוּ לְזָרִים לֹא בְּפָנַי<a class="footnote" href="#fn:40" id="fnref:40" title="see footnote"><sup>40</sup></a></p>
</blockquote>
<blockquote>
<p>וְתִתְרָאוּ בְכָבוֹד לִי וּמוֹרָא.</p>
</blockquote>
<blockquote>
<p>וְתִנָחֲמוּ בְדִבְרֵי קוֹסְמִים, כִּי</p>
</blockquote>
<blockquote>
<p>אֲסִיפָתִי בְחֶשְׁבּוֹנָם מְהֵרָה,<a class="footnote" href="#fn:41" id="fnref:41" title="see footnote"><sup>41</sup></a></p>
</blockquote>
<blockquote>
<p>וְתוֹחִילוּ לְעֵת לֶדֶת עֲמָלָם,</p>
</blockquote>
<blockquote>
<p>וְאֵיךְ תָּחִיל וְאֵיךְ תֵּלֵד עֲקָרָה?! <a class="footnote" href="#fn:42" id="fnref:42" title="see footnote"><sup>42</sup></a></p>
</blockquote>
<blockquote>
<p>וְלָאֵל סוֹד מְכֻסֶּה לִי צְפָנוֹ</p>
</blockquote>
<blockquote>
<p>וְנִפְלָאָה בְמַחֲשַׁבְתּוֹ עֲצוּרָה.</p>
</blockquote>
<blockquote>
<p>וְאִם אָמוּת לְקֵץ יָמִים בְּלֵחִי<a class="footnote" href="#fn:43" id="fnref:43" title="see footnote"><sup>43</sup></a></p>
</blockquote>
<blockquote>
<p>– וְהַמִיתָה עֲלֵי כָל חַי גְזוּרָה –</p>
</blockquote>
<blockquote>
<p>בְּכָל עִיר תִּשְׁמְעוּן: בֹּאוּ בְכוּ עַל</p>
</blockquote>
<blockquote>
<p>יְחִיד הַדּוֹר בְמוֹעֵצוֹת וְתוֹרָה! <a class="footnote" href="#fn:44" id="fnref:44" title="see footnote"><sup>44</sup></a></p>
</blockquote>
<h2>שיר תפלה בהיותו במלחמה.</h2>
<p>(יתד וש“ת, יתד וש”ת).</p>
<blockquote>
<p>רְאֵה הַיֹום בְּצָרָתִי</p>
</blockquote>
<blockquote>
<p>שְׁמַע וּשְׁעֵה עֲתִירָתִי.</p>
</blockquote>
<blockquote>
<p>זְכָר דָּבָר לְעַבְדֶךָ</p>
</blockquote>
<blockquote>
<p>וְאַל אֵבוֹשׁ בְּסִבְרָתִי! <a class="footnote" href="#fn:45" id="fnref:45" title="see footnote"><sup>45</sup></a></p>
</blockquote>
<blockquote>
<p>הֲתַגִּיעַ לְרַע לִי יָד?</p>
</blockquote>
<blockquote>
<p>וְאַתְּ יָדִי וְסִתְרָתִי! <a class="footnote" href="#fn:46" id="fnref:46" title="see footnote"><sup>46</sup></a></p>
</blockquote>
<blockquote>
<p>יְעַדְתַּנִּי וְהֵטַבְתָּ</p>
</blockquote>
<blockquote>
<p>בְּיַד צִירִים בְּשׂוֹרָתִי<a class="footnote" href="#fn:47" id="fnref:47" title="see footnote"><sup>47</sup></a>:</p>
</blockquote>
<blockquote>
<p>אֲנִי עוֹבֵר בְּתוֹךְ מַיִם</p>
</blockquote>
<blockquote>
<p>דְּלֵנִי מְמְּנוּרָתִי!</p>
</blockquote>
<blockquote>
<p>אֲנִי הוֹלֵךְ בְּמוֹקֵד אֵשׁ</p>
</blockquote>
<blockquote>
<p>פְּצֵנִי מִבְּעֵרָתִי!</p>
</blockquote>
<blockquote>
<p>וְאִם יֵשׁ לִי מְרוֹרוֹת<a class="footnote" href="#fn:48" id="fnref:48" title="see footnote"><sup>48</sup></a>, מֶה</p>
</blockquote>
<blockquote>
<p>אֲנִי אוֹ מַה מְרוֹרָתִי?</p>
</blockquote>
<blockquote>
<p>אֲנִי בַצָּר וְלֹא אוּכַל</p>
</blockquote>
<blockquote>
<p>לְהַרְבּוֹת אֶת אֲמִירָתִי.</p>
</blockquote>
<blockquote>
<p>עֲשֵׂה נָא תַאֲוַת לִבִּי</p>
</blockquote>
<blockquote>
<p>וְחוּשָה נָא לְעֶזְרָתִי,</p>
</blockquote>
<blockquote>
<p>וְאִם אֵינִי כְדַאי אֶצְלָךְ</p>
</blockquote>
<blockquote>
<p>עֲשֵׂה לְבְנִי וְתוֹרָתי!</p>
</blockquote>
<blockquote>
</blockquote>
<h2>משיר לאוהב אשר סלח לו אחרי שהתקוטט עמו</h2>
<p>(יתד וש“ת, יתד וש”ת, יתד ותנועה).</p>
<blockquote>
<p>הֲנִרְפָּא הַזְמָן מִמַּחֲלָתוֹ</p>
</blockquote>
<blockquote>
<p>וְחֻדַּשׁ אַחֲרֵי אֹרֶךְ בְּלוֹתו?</p>
</blockquote>
<blockquote>
<p>וְאִם לֻבַּשׁ עֲנַן בֹּקֶר בְּשֶׁמֶשׁ</p>
</blockquote>
<blockquote>
<p>וְסָר מֵעַל כְּנַף שַׁחַר כְּסוּתוֹ? <a class="footnote" href="#fn:49" id="fnref:49" title="see footnote"><sup>49</sup></a></p>
</blockquote>
<blockquote>
<p>הֲכָמוֹנִי יְהִי טוֹרֵף בְּאַפּוֹ</p>
</blockquote>
<blockquote>
<p>וְאִם יִטּוֹר לְעוֹ­­לָמִים כְּמוֹתוֹ? <a class="footnote" href="#fn:50" id="fnref:50" title="see footnote"><sup>50</sup></a></p>
</blockquote>
<blockquote>
<p>וְאִם אוּכַל לְהִתְאַפֵּק, וְדוֹדִי</p>
</blockquote>
<blockquote>
<p>כְּמַיִם שֻׁפְּכָה עָלַי חֲמָתוֹ?!</p>
</blockquote>
<blockquote>
<p>וְאִם תֹּאמְרוּ: עֲלֵי מַה זֶה וְלָמָּה?</p>
</blockquote>
<blockquote>
<p>וְאֵיכָה אַחֲרֵי אַהַב<a class="footnote" href="#fn:51" id="fnref:51" title="see footnote"><sup>51</sup></a> נְשִׁיתוֹ?</p>
</blockquote>
<blockquote>
<p>חֲמָסִי עַל לְבָבִי, כִּי בְיוֹם בּוּז</p>
</blockquote>
<blockquote>
<p>כְּחוֹל יִכְבַּד וְלֹא אוּכַל שְׂאֵתוֹ<a class="footnote" href="#fn:52" id="fnref:52" title="see footnote"><sup>52</sup></a></p>
</blockquote>
<blockquote>
<p>וְלוּ אוּכַל לְהַכְנִיעוֹ – הֲבֵאתִיו</p>
</blockquote>
<blockquote>
<p>אֱלֵי רַגְלָיו כְּעַבְדּוֹ בֶּן אֲמָתוֹ – – –</p>
</blockquote>
<blockquote>
<p>וְסֵפֶר לֹא כְכָל סֵפֶר, לְמַעַן</p>
</blockquote>
<blockquote>
<p>כְּתָבוֹ אֹהֲבִי לִי יוֹם רצוֹתוֹ<a class="footnote" href="#fn:53" id="fnref:53" title="see footnote"><sup>53</sup></a> – – –</p>
</blockquote>
<blockquote>
<p>וְהָיוּ תוֹךְ לְבָבֵנוּ נְגָעִים<a class="footnote" href="#fn:54" id="fnref:54" title="see footnote"><sup>54</sup></a></p>
</blockquote>
<blockquote>
<p>כְּנִגְעֵי אִישׁ אֲשֶׁר עָמְקָה שְׂאֵתוֹ<a class="footnote" href="#fn:55" id="fnref:55" title="see footnote"><sup>55</sup></a>;</p>
</blockquote>
<blockquote>
<p>וְשַׂמְנוּ אִגְּרוֹתֵינוּ שְׁתֵּי צִ-</p>
</blockquote>
<blockquote>
<p>פֳּרִים חַיוֹת, וְזֶה יוֹם טָהֳרָתוֹ<a class="footnote" href="#fn:56" id="fnref:56" title="see footnote"><sup>56</sup></a> – –</p>
</blockquote>
<blockquote>
<p>וְכָמוֹהוּ יְהִי תוֹמֵךְ בְאָח לֹא</p>
</blockquote>
<blockquote>
<p>תְּשֻׁנָּה לוֹ לְעוֹלָם אַחֲוָתוֹ<a class="footnote" href="#fn:57" id="fnref:57" title="see footnote"><sup>57</sup></a>,</p>
</blockquote>
<blockquote>
<p>בְּרָאוֹ אֵל וְשָׂם לוֹ פֶה – לְהַזְכִּיר</p>
</blockquote>
<blockquote>
<p>תְּהִלַּת אֹהֲבֵי נַפְשׁוֹ מְנָתֹו<a class="footnote" href="#fn:58" id="fnref:58" title="see footnote"><sup>58</sup></a></p>
</blockquote>
<blockquote>
<p>וְלֵב עָמֹק כְּמוֹ יַם-סוּף, וְאוּלָם</p>
</blockquote>
<blockquote>
<p>כְּמשֶׁה מִלְּבַב הַיָּם מְשִׁיתוֹ<a class="footnote" href="#fn:59" id="fnref:59" title="see footnote"><sup>59</sup></a>;</p>
</blockquote>
<blockquote>
<p>וְאִישׁ יַנְחֶה בְשִׁבְטוֹ הַכְּפִירִים,</p>
</blockquote>
<blockquote>
<p>וְאוּלָם אַתְּ כְּצֹאן משֶׁה נְחִיתוֹ<a class="footnote" href="#fn:60" id="fnref:60" title="see footnote"><sup>60</sup></a>.</p>
</blockquote>
<blockquote>
<p>שְׁמַע שִׁירוֹ, רְאֵה אֹרֶךְ לְשׁוֹנוֹ<a class="footnote" href="#fn:61" id="fnref:61" title="see footnote"><sup>61</sup></a></p>
</blockquote>
<blockquote>
<p>אֱזוֹן נִיבוֹ, חֲזֵה אֶת בֵּית נְכֹתוֹ,</p>
</blockquote>
<blockquote>
<p>אֲרָנוֹ<a class="footnote" href="#fn:62" id="fnref:62" title="see footnote"><sup>62</sup></a> לָךְ בְּיוֹם אֶחָד, וְיָקָר</p>
</blockquote>
<blockquote>
<p>וְטוֹב מִשִּׁיר אֲרָנוֹ בֶּן-שְׁנָתוֹ;</p>
</blockquote>
<blockquote>
<p>וְקָשַׁר מַחֲצִית לִבּוֹ בְקִרְבּוֹ</p>
</blockquote>
<blockquote>
<p>וְהִנִיחַ לְחַיָּיו מַחֲצִיתוֹ! <a class="footnote" href="#fn:63" id="fnref:63" title="see footnote"><sup>63</sup></a></p>
</blockquote>
<h2>משיר על דרכי הלומדים המתפלפלים</h2>
<p>ועל חוסר הסדרים בבית התפלה.</p>
<p>(המשקל כנ"ל).</p>
<blockquote>
<p>הֲיִרְהַב הַזְּמָן בָּרַב וְרָבָא</p>
</blockquote>
<blockquote>
<p>וְאִם בֵּינָיו וּבֵין תַּלְמוּד מְרִיבָה?</p>
</blockquote>
<blockquote>
<p>וְלָכֵן סִדְּרוֹ עַל פִּי פְתָאִים</p>
</blockquote>
<blockquote>
<p>מְתֵי-בֶטֶן וְאַדֶּרֶת וְשֵׂיבָה – – –</p>
</blockquote>
<blockquote>
<p>יְדַמּוּ כִי בְצִיצִיּוֹת וְזָקָן</p>
</blockquote>
<blockquote>
<p>וּמִגְבַּעַת יְהִי אִישׁ רֹאשׁ מְתִיבָה.</p>
</blockquote>
<blockquote>
<p>זְכֹר אָחִי בְּלֶכְתֵּינוּ שְׁנֵינוּ</p>
</blockquote>
<blockquote>
<p>אֱלֵי בֵּית הַתְּפִילָה יוֹם עֲרָבָה<a class="footnote" href="#fn:64" id="fnref:64" title="see footnote"><sup>64</sup></a></p>
</blockquote>
<blockquote>
<p>וְשָׁמַעְנוּ חֲמוֹר נוֹעֵר וְצִוְחַת</p>
</blockquote>
<blockquote>
<p>בְּנֵי בָקָר וְהֵם גּוֹעִים קְרוֹבָה<a class="footnote" href="#fn:65" id="fnref:65" title="see footnote"><sup>65</sup></a>;</p>
</blockquote>
<blockquote>
<p>וְשַׂחְתִּי<a class="footnote" href="#fn:66" id="fnref:66" title="see footnote"><sup>66</sup></a>: מִי אֲשֶׁר שָׁת בֵּית אֱלֹהִים</p>
</blockquote>
<blockquote>
<p>כְּמוֹ רֶפֶת, וְהִיא חַטָּאת וְחוֹבָה?</p>
</blockquote>
<blockquote>
<p>וְאָמְרוּ: אֵין חֲמוֹר וּמְרִיא בְּבֵית אֵל</p>
</blockquote>
<blockquote>
<p>אֲבָל קוֹרִים בְּמַסֶּכֶת וּבָבָא.</p>
</blockquote>
<blockquote>
<p>וְאָמַרְתִּי: הֲמִירוֹתֶם תְּעוּדָה</p>
</blockquote>
<blockquote>
<p>וְתוֹרָה – וַאֲנִי אָנָא אֲנִי בָא?</p>
</blockquote>
<blockquote>
<p>וּבָאנוּ זוֹעֲמִים אֶל בֵית אֱלֹהִים</p>
</blockquote>
<blockquote>
<p>וּמִי יִתֵּן וְנִטְעֶה בַנְּתִיבָה! <a class="footnote" href="#fn:67" id="fnref:67" title="see footnote"><sup>67</sup></a></p>
</blockquote>
<blockquote>
<p>וְהִנֵּה רַב וְתַלְמִידִים מְנִידִים</p>
</blockquote>
<blockquote>
<p>לְרָאשֵׁיהֶם<a class="footnote" href="#fn:68" id="fnref:68" title="see footnote"><sup>68</sup></a> כְּעַרְעָר בָּעֲרָבָה,</p>
</blockquote>
<blockquote>
<p>בְּפִיהֶם גִּדְּפוּ הִלֵּל וְשַׁמַּאי</p>
</blockquote>
<blockquote>
<p>וְהִכּוּ עַל לְחִי רַבִּי עֲקִיבָה,</p>
</blockquote>
<blockquote>
<p>וְהָרַב יַאֲרִיךְ לָהֶם טְעָמִים</p>
</blockquote>
<blockquote>
<p>וְיִטְרֹף<a class="footnote" href="#fn:69" id="fnref:69" title="see footnote"><sup>69</sup></a> מִלְּשׁוֹנָם אוֹת וְתֵיבָה.</p>
</blockquote>
<blockquote>
<p>וְיָשַבְתִּי וּפָנַי זוֹעֲפִים מִן</p>
</blockquote>
<blockquote>
<p>אֲשֶׁר אֶרְאֶה וְנַפְשִׁי בְּמַעֲצֵבָה,</p>
</blockquote>
<blockquote>
<p>וְשָׁאַלְתִּי שְׁלוֹם הָרַב בְּכָבוֹד,</p>
</blockquote>
<blockquote>
<p>וְעָנָנִי כְּאַנְשֵׁי רִיב וְאֵיבָה,</p>
</blockquote>
<blockquote>
<p>וְהֵחֵל לַעֲנוֹת מֵאָה בְרָכוֹת</p>
</blockquote>
<blockquote>
<p>בְּקוֹל עָבֶה כְּקוֹל הָמוֹן וְצָבָא,</p>
</blockquote>
<blockquote>
<p>וּבֵרַךְ אֵל לְמַעַן אִישׁ בְּרָאוֹ</p>
</blockquote>
<blockquote>
<p>וְלֹא אִשָּׁה<a class="footnote" href="#fn:70" id="fnref:70" title="see footnote"><sup>70</sup></a>; הֲשִׁיבוֹתָיו תְּשׁוּבָה:</p>
</blockquote>
<blockquote>
<p>הֲתָשִׁית נַפְשְׁךָ מִן הַזְּכָרִים</p>
</blockquote>
<blockquote>
<p>וְאֵל יָעִיד בְּךָ כִּי אַתְּ נְקֵבָה?! <a class="footnote" href="#fn:71" id="fnref:71" title="see footnote"><sup>71</sup></a></p>
</blockquote>
<h2>שיר וצואה אשר שלח לבנו, לר' יוסף,</h2>
<p>משדה המלחמה, בלילה לפני המלחמה.</p>
<p>(המשקל כנ"ל).</p>
<blockquote>
<p>יְהוֹסֵף! כָּל אֲשֶׁר אֶשָּׂא וְאֶסְבֹּל</p>
</blockquote>
<blockquote>
<p>וְכָל אָבֹא בְצָרָה – בַעֲבוּרָךְ!</p>
</blockquote>
<blockquote>
<p>וְלוּלֵי אַתְּ כְּבָר שַׁטְתִּי בְתֵבֵל</p>
</blockquote>
<blockquote>
<p>וְחָיִיתִי כְמוֹ רַבִּים בְּדוֹרָךְ.</p>
</blockquote>
<blockquote>
<p>כְּתָבִי זֶה – כְּתָב ישֶׁר אֲמָרָיו</p>
</blockquote>
<blockquote>
<p>וּמִי יוֹרֶה לְךָ ישֶׁר כְּהוֹרָךְ?</p>
</blockquote>
<blockquote>
<p>כְּתַבְתִּיהוּ, וְהַמָּוֶת מְצַחֵק</p>
</blockquote>
<blockquote>
<p>לְנֶגְדֵּנוּ בְּפֶה רָחָב וְאָרָךְ;</p>
</blockquote>
<blockquote>
<p>וְלֹא אֵדַע בְּקוּם הַצָּר לְמָחָר,</p>
</blockquote>
<blockquote>
<p>הֲלָנוּ אִם לְצָרֵנוּ יְעֹרָךְ<a class="footnote" href="#fn:72" id="fnref:72" title="see footnote"><sup>72</sup></a></p>
</blockquote>
<blockquote>
<p>וְאִם נִגְזַר, בְּנִי, כִּי לֹא לְעוֹלָם</p>
</blockquote>
<blockquote>
<p>תְּשׁוּרֵנִי וְלֹא לָעַד אֲשׁוּרָךְ –</p>
</blockquote>
<blockquote>
<p>תְּנָה לִבָּךְ בְּשִבְתָּךְ אֶל כְּתָבִי</p>
</blockquote>
<blockquote>
<p>וְקִימָתָךְ<a class="footnote" href="#fn:73" id="fnref:73" title="see footnote"><sup>73</sup></a>, וְאִם תִּישַן יְעִירָךְ.</p>
</blockquote>
<blockquote>
<p>וְיוֹם לֹא יְדְרְשׁוּ רַבִּים וְמוֹרִים</p>
</blockquote>
<blockquote>
<p>לְהוֹעִילָךְ – יְהִי רַבָּךְ וּמוֹרָךְ<a class="footnote" href="#fn:74" id="fnref:74" title="see footnote"><sup>74</sup></a></p>
</blockquote>
<blockquote>
<p>בְּכָל נַפְשָׁךְ וְכָל הוֹנָךְ וְעַל כָּל</p>
</blockquote>
<blockquote>
<p>דְּרָכֶיךָ יְרָא יוֹצְרָךְ וְצוּרָךְ;</p>
</blockquote>
<blockquote>
<p>קְנֵה בִּינָה וְשֵׂכֶל, כִּי תְבוּנָה</p>
</blockquote>
<blockquote>
<p>תְּהִלָּתָךְ וְהַשֵּׂכֶל הֲדָרָךְ;</p>
</blockquote>
<blockquote>
<p>יְרָא אִמָּךְ וְדַבֵּר טוֹב לְדוֹדָךְ</p>
</blockquote>
<blockquote>
<p>וְלִשְׂאֵרָךְ, וְכַבֵּד אֶת חֲבֵרָךְ;</p>
</blockquote>
<blockquote>
<p>וְהִתְאַהֵב<a class="footnote" href="#fn:75" id="fnref:75" title="see footnote"><sup>75</sup></a> לְכָל נִבְרָא, וְטֶרֶם</p>
</blockquote>
<blockquote>
<p>קְנוֹתְךָ הוֹן קְנֵה שֵׁם טוֹב בְּעִירָךְ.</p>
</blockquote>
<blockquote>
<p>יְהוֹסֵף! תֵּן לְכָל שוֹאֵל כְּלִבּוֹ,</p>
</blockquote>
<blockquote>
<p>וְאִם אַיִן עֲנֵהוּ מַעֲנֶה רַךְ<a class="footnote" href="#fn:76" id="fnref:76" title="see footnote"><sup>76</sup></a>.</p>
</blockquote>
<blockquote>
<p>וְתֵן חֵלֶק לְכָל חָסֵר בְּהוֹנָךְ,</p>
</blockquote>
<blockquote>
<p>וְעֵת מַתָּן זְכוֹר אֶת מַחֲסוֹרָךְ<a class="footnote" href="#fn:77" id="fnref:77" title="see footnote"><sup>77</sup></a> – – –</p>
</blockquote>
<blockquote>
<p>וְהִתְגַּדֵּל וְרוּמָה עַל גְּדֻלַּת</p>
</blockquote>
<blockquote>
<p>אֲבוֹתֶיךָ, וְאַל תִּבְזֶה צְעִירָךְ – – –</p>
</blockquote>
<blockquote>
</blockquote>
<h2>משלים ואמרי בינה מספר “בן-משלי”,</h2>
<p>(יתד וש“ת, יתד וש”ת ויתד ותנועה).</p>
<blockquote>
<p>אֲחִי קִנְאָה<a class="footnote" href="#fn:78" id="fnref:78" title="see footnote"><sup>78</sup></a> יְדַבֵּר בָּךְ בְּבֵיתָךְ</p>
</blockquote>
<blockquote>
<p>וְאִם יַחֲרִישׁ – יְדַבֵּר בָּךְ בְּלֶכְתּוֹ;</p>
</blockquote>
<blockquote>
<p>עֲשֵׂה נַפְשְׁךָ בְּשָׁמְעָךְ אֶת דְּבַר אִישׁ</p>
</blockquote>
<blockquote>
<p>מְקַנֵּא בָךְ – כְּאִלוּ לֹא שׁמַעְתּוֹ.</p>
</blockquote>
<p>* *</p>
<blockquote>
<p>אֲשֶׁר יָגַע וְקָנָה לוֹ סְפָרִים</p>
</blockquote>
<blockquote>
<p>וְלִבוֹ מֵאֲשֶר בָּם רֵק וְרֵיקָם<a class="footnote" href="#fn:79" id="fnref:79" title="see footnote"><sup>79</sup></a></p>
</blockquote>
<blockquote>
<p>כְּפִסֵּחַ אֲשֶׁר חָקַק אֱלֵי קִיר</p>
</blockquote>
<blockquote>
<p>דְּמוּת רֶגֶל, וְבָא לָקוּם וְלֹא קָם.</p>
</blockquote>
<p>* *</p>
<p>(ש“ת ויתד, ש”ת ויתד תנועה ויתד וש"ת).</p>
<blockquote>
<p>אַחַר אֲשֶר יִגְמֹל חֲסָדִים, כְּסִיל יָשׁוּב</p>
</blockquote>
<blockquote>
<p>מַהֵר, וְתַגְמוּלֵי חֲסָדָיו בְּרָע יוֹבִישׁ<a class="footnote" href="#fn:80" id="fnref:80" title="see footnote"><sup>80</sup></a>:</p>
</blockquote>
<blockquote>
<p>כִּזְמָן אֲשֶר יַמְטִיר נְדָבוֹת <a class="footnote" href="#fn:81" id="fnref:81" title="see footnote"><sup>81</sup></a> עֲלֵי דֶשֶא</p>
</blockquote>
<blockquote>
<p>וּכְתֹם פְּרָחָיו בָּא בְּבָרָד וְאֶלְגָבִיש.</p>
</blockquote>
<p>* *</p>
<p>(המשקל כבמשל הראשון).</p>
<blockquote>
<p>אֲשֶׁר יַחֲרִישׁ וְלֹא יִקְרָא חֲבֵרוֹ</p>
</blockquote>
<blockquote>
<p>לְעֶזְרָתוֹ בְצוֹק – דָּמוֹ בְּרֹאשׁוֹ<a class="footnote" href="#fn:82" id="fnref:82" title="see footnote"><sup>82</sup></a>.</p>
</blockquote>
<blockquote>
<p>וּמִי לֹא יַעֲמִיד רוֹפֵא עֲלֵי מַ-</p>
</blockquote>
<blockquote>
<p>חֲלָתוֹ, הוּא אֲשֶׁר פָּשַׁע בְּנַפְשׁוֹ.</p>
</blockquote>
<p>* *</p>
<p>(ש“ת ויתד, ש”ת ויתד וש"ת).</p>
<blockquote>
<p>אַחֵר דְּבָרֶיךָ<a class="footnote" href="#fn:83" id="fnref:83" title="see footnote"><sup>83</sup></a> – וְאָז תַּיְשִׁיר</p>
</blockquote>
<blockquote>
<p>אֶת כָּל אֲמָרֶיךָ וְלֹא תֶחְטָא:</p>
</blockquote>
<blockquote>
<p>כִּי כֵן יְאַחֵר בֶּן-קְשָׁתוֹת רַב</p>
</blockquote>
<blockquote>
<p>מוֹרֶה וְלֹא יַחְטִיא אֱלֵי חִטָּה<a class="footnote" href="#fn:84" id="fnref:84" title="see footnote"><sup>84</sup></a>.</p>
</blockquote>
<p>* *</p>
<p>(ש“ת ויתד ותנועה, יתד וש”ת ויתד וש"ת).</p>
<blockquote>
<p>אַל תַּאֲמִין נָא בְפִקָּדוֹן וּמִקְחַת אִיש</p>
</blockquote>
<blockquote>
<p>רָכִיל, אֲשֶׁר לַאֲחֵרִים סוֹד יְהִי חוֹשֵׂף<a class="footnote" href="#fn:85" id="fnref:85" title="see footnote"><sup>85</sup></a>;</p>
</blockquote>
<blockquote>
<p>אִם לֹא יְהִי נֶאֱמָן עַל-נִיב אֲשֶׁר הָפְקַד</p>
</blockquote>
<blockquote>
<p>אֵיךְ תַאֲמִינוּ עֲלֵי זָהָב וְעַל-כָּסֶף?</p>
</blockquote>
<p>* *</p>
<p>(המשקל כנ"ל).</p>
<blockquote>
<p>אַהֲבַת חֲסִידִים כְּכַף זָהָב אֲשֶׁר תָּקוּם<a class="footnote" href="#fn:86" id="fnref:86" title="see footnote"><sup>86</sup></a></p>
</blockquote>
<blockquote>
<p>הַרְבֵּה, וְאִם נִשְׁבְּרָה תָשׁוּב לְתִקּוּנָה.</p>
</blockquote>
<blockquote>
<p>אַךְ אַהֲבַת בַּעֲלֵי רִשְׁעָה כְּחֶרֶשׂ, אִם</p>
</blockquote>
<blockquote>
<p>נִשְׁבַּר וְלֹא שָׁב לְעוֹלָמִים כְּרִאשוֹנָה.</p>
</blockquote>
<p>* *</p>
<p>(יתד וש“ת, יתד וש”ת).</p>
<blockquote>
<p>אֲדָמָה לַיְצוּרִים שׁוּק</p>
</blockquote>
<blockquote>
<p>וְכֻלָּם בַּעֲלֵי חָנוּת,</p>
</blockquote>
<blockquote>
<p>וְיֵשׁ נוֹכֵל בְּכִנְעָנִים<a class="footnote" href="#fn:87" id="fnref:87" title="see footnote"><sup>87</sup></a></p>
</blockquote>
<blockquote>
<p>וְיֵשׁ עוֹשֶׂה בְּנֶאֱמָנוּת</p>
</blockquote>
<blockquote>
<p>וְיֵשׁ אָצִיל וּמוּם אֵין בּוֹ</p>
</blockquote>
<blockquote>
<p>לְבַד דַּלּוּת וּמִסְכֵּנוּת<a class="footnote" href="#fn:88" id="fnref:88" title="see footnote"><sup>88</sup></a>.</p>
</blockquote>
<p>* *</p>
<blockquote>
<p>אֱכוֹל עִם קִנְּךָ יָרָק</p>
</blockquote>
<blockquote>
<p>וְאֵזוֹר שַׂק הֱיֵה חוֹגֵר</p>
</blockquote>
<blockquote>
<p>וְתָעֵב פַּת נְקִיָּה עִם</p>
</blockquote>
<blockquote>
<p>חֲגוֹר מֶשִׁי, וְאַתָּה גֵר<a class="footnote" href="#fn:89" id="fnref:89" title="see footnote"><sup>89</sup></a>.</p>
</blockquote>
<p>* *</p>
<blockquote>
<p>אֲשֶׁר צָרִיךְ לְעֶזְרָתִי</p>
</blockquote>
<blockquote>
<p>כְּמוֹ מַלְכּוֹ יְרַצֵּנִי;</p>
</blockquote>
<blockquote>
<p>וְיִלְעַג לִי אֲשֶׁר צָרִיךְ</p>
</blockquote>
<blockquote>
<p>אֲנִי אֵלָיו, וְיִבְזֵנִי<a class="footnote" href="#fn:90" id="fnref:90" title="see footnote"><sup>90</sup></a></p>
</blockquote>
<p>* *</p>
<p>(ש"ת ויתד, תנועה ויתד ותנועה).</p>
<blockquote>
<p>אֵיך לֹא אֲבַקֵּשׁ מְזוֹנִי</p>
</blockquote>
<blockquote>
<p>יַעַן שְׁעָרָיו נְעוּלִים?</p>
</blockquote>
<blockquote>
<p>עָלַי לְהָחֵל וְלִדְרשׁ</p>
</blockquote>
<blockquote>
<p>וּבְיַד אֱלֹהִים לְהַשְׁלִים!</p>
</blockquote>
<p>* *</p>
<p>(ש“ת ויתד, ש”ת ויתד ותנועה).</p>
<blockquote>
<p>אֵשֶׁל אֲשֶׁר כֹּרַת בְּגַרְזֶן</p>
</blockquote>
<blockquote>
<p>יִצְמָח, וְחַבּוּרַת חֳרָבוֹת</p>
</blockquote>
<blockquote>
<p>תִּחְיֶה – וְלֹא תִחְיֶה<a class="footnote" href="#fn:91" id="fnref:91" title="see footnote"><sup>91</sup></a> חֲבוּרַת</p>
</blockquote>
<blockquote>
<p>לָשׁוֹן יְנַגַּע הַלְּבָבוֹת.</p>
</blockquote>
<p>* *</p>
<p>(יתד וש“ת, יתד וש”ת ויתד ותנועה).</p>
<blockquote>
<p>בְּהִתְכַּבֵּד וְהִתְעַלֵּם, חֲפָצִים</p>
</blockquote>
<blockquote>
<p>תְּהִי מַשִּׂיג, וְתִהְיֶה רֹאשׁ וְטִפְסָר.</p>
</blockquote>
<blockquote>
<p>וּבִנְקֵלָּה וְגַלּוֹת מַה בְּלִבָּךְ</p>
</blockquote>
<blockquote>
<p>תְּדֻכָּא, וַאֲשֶׁר תַּחְפֹּץ תְּחֻסָּר<a class="footnote" href="#fn:92" id="fnref:92" title="see footnote"><sup>92</sup></a>.</p>
</blockquote>
<p>* *</p>
<blockquote>
<p>בְּבֹא יֶשַׁע לְשָׂר נָדִיב, יְכַפֵּר</p>
</blockquote>
<blockquote>
<p>בְּשִׂמְחָתוֹ לְחַטָּאִים עֲוֹנָם.</p>
</blockquote>
<blockquote>
<p>וְאִם יָבֹא לְשָׂר נָבָל, יְכַלֶּה</p>
</blockquote>
<blockquote>
<p>אֲשֶׁר חָטְאוּ בְּשִׂמְחָתוֹ וְאֵינָם<a class="footnote" href="#fn:93" id="fnref:93" title="see footnote"><sup>93</sup></a>.</p>
</blockquote>
<p>* *</p>
<blockquote>
<p>בְּאָמְרָךְ לַחֲבֵרָךְ לַעֲשׂוֹת לוֹ</p>
</blockquote>
<blockquote>
<p>בְּחֶפְצוֹ יָד עֲשֵׂהוּ לוֹ מְהֵרָה<a class="footnote" href="#fn:94" id="fnref:94" title="see footnote"><sup>94</sup></a>.</p>
</blockquote>
<blockquote>
<p>וּמַה-בֶּצַע בְּיָדְךָ הַגְּדוֹלָה</p>
</blockquote>
<blockquote>
<p>וְלֵךְ וָשׁוּב יְשִׁיתֶהָ זְעֵירָא<a class="footnote" href="#fn:95" id="fnref:95" title="see footnote"><sup>95</sup></a> ?!</p>
</blockquote>
<p>* *</p>
<blockquote>
<p>בְּקִנְיַן הוֹן וְרַב שֵׂכֶל תְּהִי רֹאשׁ</p>
</blockquote>
<blockquote>
<p>עֲלֵי כָל חַי, וְיַחַד יִכְרְעוּן לָךְ:</p>
</blockquote>
<blockquote>
<p>לְמַעַן עַל כְּסִיל תָּשׂר בְּהוֹנָךְ</p>
</blockquote>
<blockquote>
<p>וְתָשׂר עַל מְתֵי שֵׂכֶל בְּשִׂכְלָךְ.</p>
</blockquote>
<p>* *</p>
<blockquote>
<p>בְּדָבָר רַךְ תְּדַבֵּר אֶל שְׁלֹשָה</p>
</blockquote>
<blockquote>
<p>וְאִם<a class="footnote" href="#fn:96" id="fnref:96" title="see footnote"><sup>96</sup></a> עָנוּ לְךָ עַזּוֹת וְקָשָׁה:</p>
</blockquote>
<blockquote>
<p>אֱלֵי מֶלֶך בְּךָ יִשְלֹט, וְאֶל אִיש</p>
</blockquote>
<blockquote>
<p>אֲשֶׁר חָלָה חֳלִי כָבֵד, וְאִשָּׁה.</p>
</blockquote>
<p>* *</p>
<blockquote>
<p>בְּטֶרֶם תַּעֲנֶה הָכֵן רְאָיָה</p>
</blockquote>
<blockquote>
<p>תְּמַלֵּט מֵעֲוֹנָךְ יוֹם תְּנוּאָה<a class="footnote" href="#fn:97" id="fnref:97" title="see footnote"><sup>97</sup></a> :</p>
</blockquote>
<blockquote>
<p>חֲכַם לֵבָב בְּטֶרֶם בֹּא בְּפַחַת</p>
</blockquote>
<blockquote>
<p>יְתַקֵּן מֵעֲלוֹתָיו לַיְּצִיאָה.</p>
</blockquote>
<p>* *</p>
<blockquote>
<p>בְּבֵית מֶלֶךְ פְּנֵי שָׂר אַל תְּפָאֵר,</p>
</blockquote>
<blockquote>
<p>וְאַל תָּרִים בְּמוֹשַׁב שָׂר שְׁפָלִים;</p>
</blockquote>
<blockquote>
<p>הֲיַשְׂכִּיל מִי אֲשֶׁר יִתֵּן פְּרוּסָה</p>
</blockquote>
<blockquote>
<p>לְשוּעָלִים בְּתוֹךְ סֻכַּת שְׁחָלִים<a class="footnote" href="#fn:98" id="fnref:98" title="see footnote"><sup>98</sup></a> ?</p>
</blockquote>
<p>* *</p>
<blockquote>
<p>בְּנֵי עֹשֶר מְעַטִּים הֵם וְכָכָה</p>
</blockquote>
<blockquote>
<p>בְּנֵי שֵׂכֶל מְעַטִּים הֵם כְּמוֹהֶם;</p>
</blockquote>
<blockquote>
<p>ויוֹתֵר יִמְעֲטוּ מֵהֶם וּמֵהֶם</p>
</blockquote>
<blockquote>
<p>אֲשֶׁר בּוֹ נִקְבְּצוּ יַחַד שְׁנֵיהֶם<a class="footnote" href="#fn:99" id="fnref:99" title="see footnote"><sup>99</sup></a>.</p>
</blockquote>
<p>* *</p>
<blockquote>
<p>בְּנָךְ יַסֵּר בְּשׁוֹט – לַטּוֹב יְהִי שָׁב,</p>
</blockquote>
<blockquote>
<p>וְלֹא יָשׁוּב בְּשוֹט זָקֵן אֳלֵי טוֹב<a class="footnote" href="#fn:100" id="fnref:100" title="see footnote"><sup>100</sup></a> :</p>
</blockquote>
<blockquote>
<p>בְּעֵץ יָבֵשׁ מְעֻוָּת לֹא יְתֻּקָּן</p>
</blockquote>
<blockquote>
<p>וְיִתָּקֵן בְּעוֹדוֹ לַח וְרָטֹב.</p>
</blockquote>
<p>* *</p>
<p>(ש“ת ויתד, ש”ת ויתד וש"ת).</p>
<blockquote>
<p>בִהְיוֹת אֱלֹהִים עִמְּךָ – כָּל עֵץ</p>
</blockquote>
<blockquote>
<p>יַעַר עֹשֶׂה לְךָ פֵּרוֹת,</p>
</blockquote>
<blockquote>
<p>וּבְאֵין אֱלֹהִים עִמְּךָ – גַּפְנָךְ</p>
</blockquote>
<blockquote>
<p>הַנֶּעֳבָד יוֹצִיא לְךָ סִירוֹת<a class="footnote" href="#fn:101" id="fnref:101" title="see footnote"><sup>101</sup></a>.</p>
</blockquote>
<p>* *</p>
<p>(יתד ותנועה, יתד וש“ת, יתד וש”ת).</p>
<blockquote>
<p>בְּעֵת יַעֲנוּ עַמְּךָ שְׁבָחֶיךָ</p>
</blockquote>
<blockquote>
<p>בּפִיהֶם, תְּנָה לִבְּךָ לְמִלָּתָם;</p>
</blockquote>
<blockquote>
<p>וְאִם הִלְּלוּךָ בַּאֲשֶׁר אֵין בָּךְ,</p>
</blockquote>
<blockquote>
<p>שְׁקֹד עַד תְּהִי צֶדֶק תְּהִלָּתָם<a class="footnote" href="#fn:102" id="fnref:102" title="see footnote"><sup>102</sup></a>.</p>
</blockquote>
<p>* *</p>
<p>(יתד וש“ת יתד וש”ת).</p>
<blockquote>
<p>בְּחָכְמָה אַתְּ אֲחִי-לִמּוּד</p>
</blockquote>
<blockquote>
<p>וּבַמִּפְעָל אֲחִי-מֶרִי;</p>
</blockquote>
<blockquote>
<p>וְהַחָכְמָה בְּלִי מִפְעָל</p>
</blockquote>
<blockquote>
<p>כְּעֵץ יַעַר בְּלִי פֶרִי.</p>
</blockquote>
<p>* *</p>
<p>(יתד וש“ת, יתד וש”ת ויתד ותנועה).</p>
<blockquote>
<p>גְּשָׁמִים אֶת פְּנֵי אָרֶץ מְחַיִּים</p>
</blockquote>
<blockquote>
<p>וְאִם יִרְבּוּן, יְמִיתוּן מַה יְחַיּוּ<a class="footnote" href="#fn:103" id="fnref:103" title="see footnote"><sup>103</sup></a> ;</p>
</blockquote>
<blockquote>
<p>וְגְשְׁמֵי פִי חֲכָמִים, אִם מְעַטִּים</p>
</blockquote>
<blockquote>
<p>וְאִם רַבִּים – לְהַחֲיוֹת יֶאֱתָיוּ.</p>
</blockquote>
<p>* *</p>
<p>(ח' תנועות).</p>
<blockquote>
<p>גָּעֲרוּ חַכְמֵי לֵב בִּבְנֵיהֶם</p>
</blockquote>
<blockquote>
<p>לַהֲשִׁיבָם בִּנְתִיבּה טוֹבָה.</p>
</blockquote>
<blockquote>
<p>מִי זֶה יִגְעַר בַּחֲכַם לֵבָב</p>
</blockquote>
<blockquote>
<p>תּוֹעֶה, לַהֲשִׁיבוֹ בִנְתִיבָה<a class="footnote" href="#fn:104" id="fnref:104" title="see footnote"><sup>104</sup></a> ?</p>
</blockquote>
<p>* *</p>
<p>(יתד ותנועה, יתד וש"ת – שתי פעמים).</p>
<blockquote>
<p>גְּמוּלָה לְזֵד הַנַּח – וְאִם אָרְכוּ יָמִים –</p>
</blockquote>
<blockquote>
<p>אֱלֵי עֵת אֲשֶׁר כֹּחַ לְהָרְגוֹ בְךָ נִמְצָא<a class="footnote" href="#fn:105" id="fnref:105" title="see footnote"><sup>105</sup></a> :</p>
</blockquote>
<blockquote>
<p>לְמַד מִבְּנֵי עוֹף הַשְּׁכוּנִים בְּרֹאשׁ סֶלַע</p>
</blockquote>
<blockquote>
<p>אֲשֶר לֹא יְנוּעוּן עַד אֲשֶׁר יַעֲלוּ נוֹצָה.</p>
</blockquote>
<p>* *</p>
<p>(יתד וש“ת, יתש ןש”ת ויתד ותנועה).</p>
<blockquote>
<p>הֲיַיְשִׁירוּ מְלָכִים עַם מְעֻקָּל</p>
</blockquote>
<blockquote>
<p>וְהֵם עַצְמָם פְּתַלְתֹּלֵי פְּעָלִים<a class="footnote" href="#fn:106" id="fnref:106" title="see footnote"><sup>106</sup></a> ?</p>
</blockquote>
<blockquote>
<p>וְאֵיךְ יִישַׁר בְּיַעַר צֵל מְעֻוָּת</p>
</blockquote>
<blockquote>
<p>בְּלִי עֵצִים אֲשֶׁר עִוּוּ צְלָלִים<a class="footnote" href="#fn:107" id="fnref:107" title="see footnote"><sup>107</sup></a> ?!</p>
</blockquote>
<blockquote>
</blockquote>
<div class="footnotes">
<hr/>
<ol>
<li id="fn:1">
<p>אחרי מות ר‘ שמואל הָפקד בנו ר’ יהוסף למשנה
ונגיד תחתיו, אך הוא לא האריך ימים כי שונאיו ומקנאיו הערביאים קשרו
עליו וירצחוהו נפש, בהיותו כבן שלושים וחמש שנה. <a class="reversefootnote" href="#fnref:1" title="return to body"> ↩</a></p>
</li>
<li id="fn:2">
<p>“רביעה” הוא “גשם” בלשון המשנה. והכונה: ימי  הגשמים של ראשית האביב קברו את הסתיו. <a class="reversefootnote" href="#fnref:2" title="return to body"> ↩</a></p>
</li>
<li id="fn:3">
<p>121 <a class="reversefootnote" href="#fnref:3" title="return to body"> ↩</a></p>
</li>
<li id="fn:4">
<p>מל' בצירה; ור"ל קטפו שושנים אשר ריחם  מר–דור. <a class="reversefootnote" href="#fnref:4" title="return to body"> ↩</a></p>
</li>
<li id="fn:5">
<p>מן “ותור וסיס ועגור”. <a class="reversefootnote" href="#fnref:5" title="return to body"> ↩</a></p>
</li>
<li id="fn:6">
<p>שתו יין עלי פרחים לקול הצפרים שחוברו לשיר על  יפעת האביב. <a class="reversefootnote" href="#fnref:6" title="return to body"> ↩</a></p>
</li>
<li id="fn:7">
<p>“יין” מחובר אל מלת “ושתו”; ור“ל שתו יין שהוא  אָדום כדם דמעות האוֹהבים בעת הפירוד (דמיון זה
מצוי הרבה בשירי הספרדים), ושתו גם יין לבן, שהלבין כפני אוהבים
 שחָפרו. כנ”ל. <a class="reversefootnote" href="#fnref:7" title="return to body"> ↩</a></p>
</li>
<li id="fn:8">
<p>הנפש גדועה וכרותה ומרוחקת מהדבר אשר תתאו. <a class="reversefootnote" href="#fnref:8" title="return to body"> ↩</a></p>
</li>
<li id="fn:9">
<p>משתרעת ועולה למעלה (כחרוז היפה הזה נמצא גם בשירי  אבן–גבירול:“וְגֵוִי יהלוך על האדמה, ונפשי תהלוך על העננים”). <a class="reversefootnote" href="#fnref:9" title="return to body"> ↩</a></p>
</li>
<li id="fn:10">
<p>מחשבותיהם <a class="reversefootnote" href="#fnref:10" title="return to body"> ↩</a></p>
</li>
<li id="fn:11">
<p>הם ידמו כי אני הולך ונוסע למען הוסיף הון. <a class="reversefootnote" href="#fnref:11" title="return to body"> ↩</a></p>
</li>
<li id="fn:12">
<p>אכן, אמנם. <a class="reversefootnote" href="#fnref:12" title="return to body"> ↩</a></p>
</li>
<li id="fn:13">
<p>היתאפק איש אשר נפשו יפה ויתאמץ להתנשא למעלה
כלבנה. בהוצ‘ הח’ הרכבי נדפס “וכלבנה להתנשא”, ולפי דעתי ראוי לתקן
ו“ללבנה”. <a class="reversefootnote" href="#fnref:13" title="return to body"> ↩</a></p>
</li>
<li id="fn:14">
<p>ואיך ישקוט עד אשר יאזור כנפי נפשו במתניו, כאוזר  יריעה. <a class="reversefootnote" href="#fnref:14" title="return to body"> ↩</a></p>
</li>
<li id="fn:15">
<p>איש כמוני, אני. <a class="reversefootnote" href="#fnref:15" title="return to body"> ↩</a></p>
</li>
<li id="fn:16">
<p>ע"י מסעי המרובים אחבר מדבר אל מדבר. <a class="reversefootnote" href="#fnref:16" title="return to body"> ↩</a></p>
</li>
<li id="fn:17">
<p>אולי צ“ל ”וכל". <a class="reversefootnote" href="#fnref:17" title="return to body"> ↩</a></p>
</li>
<li id="fn:18">
<p>פה נראה כי עוד בימי בחרותו נבא לו לבו כי עתיד  הוא לעלות לגדולה. <a class="reversefootnote" href="#fnref:18" title="return to body"> ↩</a></p>
</li>
<li id="fn:19">
<p>ואזני תהי רצועה למיודעי; כלו' אהיה להם עבד  עולם. <a class="reversefootnote" href="#fnref:19" title="return to body"> ↩</a></p>
</li>
<li id="fn:20">
<p>המשורר הולך ומתאר את תאר התנין. <a class="reversefootnote" href="#fnref:20" title="return to body"> ↩</a></p>
</li>
<li id="fn:21">
<p>תיצוק, תגיח. <a class="reversefootnote" href="#fnref:21" title="return to body"> ↩</a></p>
</li>
<li id="fn:22">
<p>כפי שריון (שמות כ"ח, לב). <a class="reversefootnote" href="#fnref:22" title="return to body"> ↩</a></p>
</li>
<li id="fn:23">
<p>קרועה (ויקרא י, ו). <a class="reversefootnote" href="#fnref:23" title="return to body"> ↩</a></p>
</li>
<li id="fn:24">
<p>וגזרתה (ר"ל בנין גופה) נראה למביטים עליה כצור  כדומה בתוך הים (יחזקאל כ"ו לב). <a class="reversefootnote" href="#fnref:24" title="return to body"> ↩</a></p>
</li>
<li id="fn:25">
<p>נאום. <a class="reversefootnote" href="#fnref:25" title="return to body"> ↩</a></p>
</li>
<li id="fn:26">
<p>ובעלי אמונות אחרות התפללו לאלהיהם, כמו אשימא
שהוא אליל אנשי חמת (מ“ב י”ז ל) בדרך כזה יאמר גם ר' יהודה הלוי בעת
שבתו באניה בסערת הים “ועם יתפללו איש לקדשו, ואח פונה לקדש
הקדשים”. <a class="reversefootnote" href="#fnref:26" title="return to body"> ↩</a></p>
</li>
<li id="fn:27">
<p>החיה (ר"ל התנין) נשתקעה  בים כחיל מצרים (שמות ט"ו, ב). <a class="reversefootnote" href="#fnref:27" title="return to body"> ↩</a></p>
</li>
<li id="fn:28">
<p>היא באה מתחת האניה להפכה, והנה גער אלהים בה  וכו'. <a class="reversefootnote" href="#fnref:28" title="return to body"> ↩</a></p>
</li>
<li id="fn:29">
<p>ה' הושיע לאנשים (תולעים קטנים) היושבים על האניה  (זו שוכה הקרומה – שנקרם עליה – בזפת. וזו מליצה יפה). <a class="reversefootnote" href="#fnref:29" title="return to body"> ↩</a></p>
</li>
<li id="fn:30">
<p>גאולת ה' היא ושלמה ליודעי שמו. <a class="reversefootnote" href="#fnref:30" title="return to body"> ↩</a></p>
</li>
<li id="fn:31">
<p>אשישי הענבים כבר אסרו בבור תנומה את כל איש רע  העוין את חברו והפוקד עליו את חטאתי (כן דעת הרה"ח הרכבי). <a class="reversefootnote" href="#fnref:31" title="return to body"> ↩</a></p>
</li>
<li id="fn:32">
<p>"עופר הוא כנוי לאוהב ורע.והכונה: העופר המנגן
בכנור ומוליך ומביא את הקשת, נראה ככותב ונוקד על פני הכנור בעט בחי
דיו. <a class="reversefootnote" href="#fnref:32" title="return to body"> ↩</a></p>
</li>
<li id="fn:33">
<p>השמים עם הכוכבים המאירים נראים כחיל הצבא החונים  במחנה בלילה וכל אחד מהם הדליק לעומת אהלו מדורת אש (קד –יקוד). <a class="reversefootnote" href="#fnref:33" title="return to body"> ↩</a></p>
</li>
<li id="fn:34">
<p>אבל לא אשוה את כל ידידי כי שונים הם למיניהם,  כאשר יבאר. <a class="reversefootnote" href="#fnref:34" title="return to body"> ↩</a></p>
</li>
<li id="fn:35">
<p>יש מידידי שהם יקרים ונחוצים לי כיד ימיני, ויש  שהם מיותרים כאצבע יתרה ביד. <a class="reversefootnote" href="#fnref:35" title="return to body"> ↩</a></p>
</li>
<li id="fn:36">
<p>ובקרבו (מל' “בטוחות חכמה”) ישמור לי קללה. <a class="reversefootnote" href="#fnref:36" title="return to body"> ↩</a></p>
</li>
<li id="fn:37">
<p>עיני ולבי יתירו וכו'. <a class="reversefootnote" href="#fnref:37" title="return to body"> ↩</a></p>
</li>
<li id="fn:38">
<p>לזה תנחיל חלק קטן באהבתך, כחלק הבת בתוך בנים  (שנוטלת רק עישור נכסים) ולזה תנחיל חלק בכורה. <a class="reversefootnote" href="#fnref:38" title="return to body"> ↩</a></p>
</li>
<li id="fn:39">
<p>הוא מדבר האנשים הנראים כאוהביו. <a class="reversefootnote" href="#fnref:39" title="return to body"> ↩</a></p>
</li>
<li id="fn:40">
<p>שלא בפני, בדברכם לאחריםף תפטירו עלי בשפה, אבל  בהיותכם אתי תתראו לי בכבוד ומורא. <a class="reversefootnote" href="#fnref:40" title="return to body"> ↩</a></p>
</li>
<li id="fn:41">
<p>הנכם מתנחמים בדברי החוזים בכוכבים המנבאים כי  קרוב יום מותי (“אסיפה” – מות, מל' חז"ל). <a class="reversefootnote" href="#fnref:41" title="return to body"> ↩</a></p>
</li>
<li id="fn:42">
<p>אתם מחכים שתקוים נבואת האצטגנינין, אבל איך תלד  עקרה? כי האצטגנינות לא תוכל להוליד מאומה. <a class="reversefootnote" href="#fnref:42" title="return to body"> ↩</a></p>
</li>
<li id="fn:43">
<p>מלשון “ולא נס לֵחה”. <a class="reversefootnote" href="#fnref:43" title="return to body"> ↩</a></p>
</li>
<li id="fn:44">
<p>ואולם אם אמות בבוא עתי (כי המות נגזר על כל איש)
אז תשמעו בכל עיר לאמר: באו בכו על וכו', וכן תהי מיתתי בכבוד גדול,
ואין לשונאי לשמוח. <a class="reversefootnote" href="#fnref:44" title="return to body"> ↩</a></p>
</li>
<li id="fn:45">
<p>בתקותי מל' ארמית. <a class="reversefootnote" href="#fnref:45" title="return to body"> ↩</a></p>
</li>
<li id="fn:46">
<p>התגיע לי יד עשות לי רע, ואת (במקום “אתה”) הנך  עזרתי. <a class="reversefootnote" href="#fnref:46" title="return to body"> ↩</a></p>
</li>
<li id="fn:47">
<p>165 <a class="reversefootnote" href="#fnref:47" title="return to body"> ↩</a></p>
</li>
<li id="fn:48">
<p>חטאים. <a class="reversefootnote" href="#fnref:48" title="return to body"> ↩</a></p>
</li>
<li id="fn:49">
<p>מליצות על הרֵעות והידידות שהיתה נסתרה עד כה ממנו  ומרעו ועתה שבה להופיע. <a class="reversefootnote" href="#fnref:49" title="return to body"> ↩</a></p>
</li>
<li id="fn:50">
<p>“כמוני וכמותו” במקום “אני” ו “הוא”. <a class="reversefootnote" href="#fnref:50" title="return to body"> ↩</a></p>
</li>
<li id="fn:51">
<p>אהבה <a class="reversefootnote" href="#fnref:51" title="return to body"> ↩</a></p>
</li>
<li id="fn:52">
<p>אני בעל גאוה, ואם יבוזו לי יכבד לבי כחול. <a class="reversefootnote" href="#fnref:52" title="return to body"> ↩</a></p>
</li>
<li id="fn:53">
<p>המכתב שכתב לי אוהבי, איננו ככל מכתב, כי הוא נכתב  ביום שחִדש ברית אהבתו. <a class="reversefootnote" href="#fnref:53" title="return to body"> ↩</a></p>
</li>
<li id="fn:54">
<p>טינא ושנאה. <a class="reversefootnote" href="#fnref:54" title="return to body"> ↩</a></p>
</li>
<li id="fn:55">
<p>מל' שאת וספחת. <a class="reversefootnote" href="#fnref:55" title="return to body"> ↩</a></p>
</li>
<li id="fn:56">
<p>אגרותינו, שע"י פסקה מחלוקותינו, דומות לקרבן  הצפרים שהביא המצורע ביום טהרתו מנגעיו (ויקרא י"ד ד). <a class="reversefootnote" href="#fnref:56" title="return to body"> ↩</a></p>
</li>
<li id="fn:57">
<p>איש כמוהו (כידידו) צריך לתמך בי, כי אהבתי לא  תשונה. <a class="reversefootnote" href="#fnref:57" title="return to body"> ↩</a></p>
</li>
<li id="fn:58">
<p>המשורר מספר בתהילת עצמו, והוא מונה שבחיו שבעבורם  ראוי לאוהבו להדבק בו. <a class="reversefootnote" href="#fnref:58" title="return to body"> ↩</a></p>
</li>
<li id="fn:59">
<p>לבי עמוק ואינו פתוח לכל עובר, ורק אתה משית ודלית  את אהבתי מלבי. <a class="reversefootnote" href="#fnref:59" title="return to body"> ↩</a></p>
</li>
<li id="fn:60">
<p>אני בעל לב אביר הרגיל להנחות כפירים בשבטי, ואולם  אתה הפכתני לרך ונעים והנך נוהג בי כצאן. <a class="reversefootnote" href="#fnref:60" title="return to body"> ↩</a></p>
</li>
<li id="fn:61">
<p>כנוי למליצה. <a class="reversefootnote" href="#fnref:61" title="return to body"> ↩</a></p>
</li>
<li id="fn:62">
<p>כתב וחבר את השיר. <a class="reversefootnote" href="#fnref:62" title="return to body"> ↩</a></p>
</li>
<li id="fn:63">
<p>בשיר הזה קשר את חצי לבו, וחציו השני הניח לחיי  עצמו. <a class="reversefootnote" href="#fnref:63" title="return to body"> ↩</a></p>
</li>
<li id="fn:64">
<p>ביום הושענא רבה. <a class="reversefootnote" href="#fnref:64" title="return to body"> ↩</a></p>
</li>
<li id="fn:65">
<p>שמענו צוחה קרובה של בני בקר, שהם גועים  וצועקים <a class="reversefootnote" href="#fnref:65" title="return to body"> ↩</a></p>
</li>
<li id="fn:66">
<p>184 <a class="reversefootnote" href="#fnref:66" title="return to body"> ↩</a></p>
</li>
<li id="fn:67">
<p>הלואי שטעינו בדרכנו ולא באנו לבהכ"נ! <a class="reversefootnote" href="#fnref:67" title="return to body"> ↩</a></p>
</li>
<li id="fn:68">
<p>כמו “את ראשיהם” (כמו “הרגו לאבנר”). <a class="reversefootnote" href="#fnref:68" title="return to body"> ↩</a></p>
</li>
<li id="fn:69">
<p>יחטוף. <a class="reversefootnote" href="#fnref:69" title="return to body"> ↩</a></p>
</li>
<li id="fn:70">
<p>ברכת “שלא עשני אשה”. <a class="reversefootnote" href="#fnref:70" title="return to body"> ↩</a></p>
</li>
<li id="fn:71">
<p>קל הדעת כנקבה. <a class="reversefootnote" href="#fnref:71" title="return to body"> ↩</a></p>
</li>
<li id="fn:72">
<p>ולא אדע אם ביום המחר בקום הצר יהי המות נערך לנו  או לצרינו. <a class="reversefootnote" href="#fnref:72" title="return to body"> ↩</a></p>
</li>
<li id="fn:73">
<p>השעור: תנה לבך אל כתבי בשבתך ובקומך. <a class="reversefootnote" href="#fnref:73" title="return to body"> ↩</a></p>
</li>
<li id="fn:74">
<p>“רבים” רבוי מן:רב“; ר”ל ביום אשר לא יהיו לך עוד  רבנים ומורים, יהי לך מכתבי זה לרב. <a class="reversefootnote" href="#fnref:74" title="return to body"> ↩</a></p>
</li>
<li id="fn:75">
<p>“מאכע דיך בעליעבט” בל"א. <a class="reversefootnote" href="#fnref:75" title="return to body"> ↩</a></p>
</li>
<li id="fn:76">
<p>ואם אין לך, עניהו למצער דברים רכים. <a class="reversefootnote" href="#fnref:76" title="return to body"> ↩</a></p>
</li>
<li id="fn:77">
<p>תן חלק בהונך לכל מי שחסר לו, ובתתך זכור כי גם לך  היה (או יוכל להיות) מחסור. <a class="reversefootnote" href="#fnref:77" title="return to body"> ↩</a></p>
</li>
<li id="fn:78">
<p>בעל קנאה. <a class="reversefootnote" href="#fnref:78" title="return to body"> ↩</a></p>
</li>
<li id="fn:79">
<p>מי שקונה ספרים ולא יהגה בהם, דומה לפסח  וכו'. <a class="reversefootnote" href="#fnref:79" title="return to body"> ↩</a></p>
</li>
<li id="fn:80">
<p>198 <a class="reversefootnote" href="#fnref:80" title="return to body"> ↩</a></p>
</li>
<li id="fn:81">
<p>גשם נדבות. <a class="reversefootnote" href="#fnref:81" title="return to body"> ↩</a></p>
</li>
<li id="fn:82">
<p>מי שלא יקרא לעזרה בשעת דחקו, מתחיב בנפשו, כחולה  שאיננו קורא לרופא. <a class="reversefootnote" href="#fnref:82" title="return to body"> ↩</a></p>
</li>
<li id="fn:83">
<p>המתין מלדבר דבריך. <a class="reversefootnote" href="#fnref:83" title="return to body"> ↩</a></p>
</li>
<li id="fn:84">
<p>כי כן יאחר גם רב–מורה (ר"ל המורה בחצים) לירות את
בן–הקשת (ר"ל את החץ), כי אם יתאמץ לכוון היטב אל המטרה בטרם יירה, ואז
לא יחטיא אפילו אלי חטה. <a class="reversefootnote" href="#fnref:84" title="return to body"> ↩</a></p>
</li>
<li id="fn:85">
<p>אל תפקיד פקדון בידי איש המגלה סוד. <a class="reversefootnote" href="#fnref:85" title="return to body"> ↩</a></p>
</li>
<li id="fn:86">
<p>אשר תעמוד לאורך ימים. <a class="reversefootnote" href="#fnref:86" title="return to body"> ↩</a></p>
</li>
<li id="fn:87">
<p>בין הסוחרים. <a class="reversefootnote" href="#fnref:87" title="return to body"> ↩</a></p>
</li>
<li id="fn:88">
<p>הרה"ח הרכבי משער בצדק כי את המשל הזה חבר הנגיד  על עצמו בעת היותו רוכל עני ויושב בחנות. <a class="reversefootnote" href="#fnref:88" title="return to body"> ↩</a></p>
</li>
<li id="fn:89">
<p>“קנך” – ביתך, בארץ מולדתך. ר"ל טוב לאכול ירק
וללבוש שק בארץ מולדת, מלאכול פת נקיה וללבוש משי ולהיות גר בארץ
נכריה. <a class="reversefootnote" href="#fnref:89" title="return to body"> ↩</a></p>
</li>
<li id="fn:90">
<p>מי שצריך לעזרתי ישתדל לרצות אותי כמלך, והאיש  שאני נצרך אליו יבזני. <a class="reversefootnote" href="#fnref:90" title="return to body"> ↩</a></p>
</li>
<li id="fn:91">
<p>ואולם לא תהיה חבורה של לשון הרע אשר ינגע  הלב. <a class="reversefootnote" href="#fnref:91" title="return to body"> ↩</a></p>
</li>
<li id="fn:92">
<p>מי שנוהג כבוד בעצמו ויודע להסתיר מטרת מבוקשו,
בסוף ישיג חפצו. ואולם האיש המתנהג כנקלה וחפץ בהתגלות לבו, הוא ידוכא
וכו'. <a class="reversefootnote" href="#fnref:92" title="return to body"> ↩</a></p>
</li>
<li id="fn:93">
<p>אך אם יבא ישע לשר נבל יכלה בשמחתו את האנשים
שחטאו לו לפנים. (כנראה ראה המשורר בימי נגידותו מקרים כאלה אצל מושלי
הברברים). <a class="reversefootnote" href="#fnref:93" title="return to body"> ↩</a></p>
</li>
<li id="fn:94">
<p>אם תאמר לעזור (“לעשות יד”) לחברך, עשה זאת מהרה  (וכן גם משל הרומי Bis dat qui cito dat) <a class="reversefootnote" href="#fnref:94" title="return to body"> ↩</a></p>
</li>
<li id="fn:95">
<p>כי מה תועיל תשועתך הגדולה, אם ע"י דחיותיך בלך  ושוב תקטן העזרה? <a class="reversefootnote" href="#fnref:95" title="return to body"> ↩</a></p>
</li>
<li id="fn:96">
<p>ואפילו אם. <a class="reversefootnote" href="#fnref:96" title="return to body"> ↩</a></p>
</li>
<li id="fn:97">
<p>בטרם תענה, הכן לך ראיה אשר תמלט אותך ביום שיאמרו
שונאיך למצא לך תנואות, באמרם כי חטאת בתשובתך (לפי השערת הח' הרכבי
מוסב זה על הוכוחים בעניני האמונה). <a class="reversefootnote" href="#fnref:97" title="return to body"> ↩</a></p>
</li>
<li id="fn:98">
<p>כי האם ישכיל מי שנותן פרוסת לחם לשועל בסוכת  שַׁחַל? <a class="reversefootnote" href="#fnref:98" title="return to body"> ↩</a></p>
</li>
<li id="fn:99">
<p>ויותר מאלה ואלה מעטים הם האנשים שיש להם גם עושר  גם שכל. <a class="reversefootnote" href="#fnref:99" title="return to body"> ↩</a></p>
</li>
<li id="fn:100">
<p>אבל הזקן לא ישוב לטוב ע"י שוט. <a class="reversefootnote" href="#fnref:100" title="return to body"> ↩</a></p>
</li>
<li id="fn:101">
<p>מלשון סירים וקוצים. ואולי צ“ל סוּרות, מל' ”סורי  הגפן נכריה". <a class="reversefootnote" href="#fnref:101" title="return to body"> ↩</a></p>
</li>
<li id="fn:102">
<p>אוי השתדל שיצדקו בתהלתם, ר"ל עשה מעשים טובים עד  שתהא ראוי לתהלתם. <a class="reversefootnote" href="#fnref:102" title="return to body"> ↩</a></p>
</li>
<li id="fn:103">
<p>ואולם אם ירבו הגשמים ימיתו מה שהחיו, אבל גשמי פי  חכמים וכו' <a class="reversefootnote" href="#fnref:103" title="return to body"> ↩</a></p>
</li>
<li id="fn:104">
<p>החכמים גוערים בבניהם להשיבם לטוב; אבל מי יגער  בחכם אם טעה מדרך הטוב? <a class="reversefootnote" href="#fnref:104" title="return to body"> ↩</a></p>
</li>
<li id="fn:105">
<p>אם חפץ אתה להשיב לאיש רע גמולו בראשו, אזי חכה  (וגם אם יארכו הימים) עד אשר יהי בך כח לענשו (להרגו). <a class="reversefootnote" href="#fnref:105" title="return to body"> ↩</a></p>
</li>
<li id="fn:106">
<p>ואם המלכים בעצמם נפתלים במעשיהם?! <a class="reversefootnote" href="#fnref:106" title="return to body"> ↩</a></p>
</li>
<li id="fn:107">
<p>כי איך יישר הצל אם לא יתישרו העצים הנוטים את
הצל. והמשל יפה מאד, כי ההמון עושה תמיד רק כמעשים הגדולים,כמו שהצל
דומה להדבר הנוטה את הצל. <a class="reversefootnote" href="#fnref:107" title="return to body"> ↩</a></p>
</li>
</ol>
</div>
</body>
<hr/>את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:
<a href="https://benyehuda.org/read/39297">https://benyehuda.org/read/39297</a></div></body>