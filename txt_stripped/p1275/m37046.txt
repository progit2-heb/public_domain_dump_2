


	
	חלק ב': מבואות למסכות מן המשנה
	



פתיחה

מבואות אלו לח“י מסכות משנה הם פתיחות לשעוריו
הסמינריוניים של מו”ר זצ“ל במשנה ותוספתא ובתלמוד בבלי וירושלמי, שלימד
באוניברסיטה העברית בירושלים. גם כשפתח במסכת בבבלי וירושלמי נתן תחלה מבוא
למסכת־המשנה, ואחריו – מבוא למסכת־התלמוד; אך מטעמים מובנים הפרדתי בין
הדבקים, ומבואותיו למסכות הבבלי יבואו בע”ה בכרך הבא, ועמהם גם המבוא
לירושלמי.

אמנם מן הראוי היה שהמבואות ידפסו לפי הסדר, שבו הורה רבנו
את המסכות; אבל לצערי לא עלה בידי לקבוע סדר זה, וגם הוא ז“ל רשם את התאריך
בשלש מסכות בלבד (חלה – אייר תש“א, עירובין – ט”ו באייר תרצ“ח,
פסחים – מרחשון תרצ”ח). סדרתים אפוא לפי סדר המשנה. על ידי כך נתאחר
המוקדם, ומסכת “כלים”, שאותה למדנו מפי מורנו ז”ל בשנים תרפ“ו–תרפ”ח, עומדת
אחרונה.

מו“ר זצ”ל לא נהג להכין בכתב את פרושיו וחדושיו למשנה
ותוספתא ותלמוד בבלי וירושלמי, כדרך שנהג בהרצאותיו. כח זכרונו המופלא היה
לו לעזר רב. בגליונות ספריו רשם לו רק ח“ג והשואות אטימולוגיות וכמה מ”מ.
בין כתבי היד של המבואות למסכות מצאתי גם כתבי יד של פרושים והערות מקוטעין
לשלש מסכות (עירובין, ר"ה וכלים) והדפסתים כמות שהם (במסכת כלים הוספתי,
בין סוגרים מרובעים, כמה דברים ששמעתי מפיו בשבתי לפניו). ידעתי שבזה עושה
אני דבר שאינו לפי רוחו ורצונו של רבי, כי רשימות אלו הן בבחינת לקט
ופרושים, ורבנו לא הוציא מעולם מתחת ידו דבר שאינו שלם (והערותיו הנהירות
לפירוש הגאונים לסדר טהרות יוכיחו!); אך “אחרי מות” שאני, וגם קטעי פירושים
אלו יועילו לחכמים ולתלמידיהם.

והחונן לאדם דעת יאיר את עינינו באור תורתו.

ע"צ מלמד





I. חלה

א. להלכה

התורה אמרה: והיה באכלכם מלחם הארץ תרימו תרומה לה'. ראשית
עריסותיכם חלה תרימו תרומה. כתרומת גורן כן תרימו אותה (במ' טו
יט–כ).

וכן יחז' (מד ל): וראשית עריסותיכם תתנו לכהן להניח ברכה אל ביתך.

וכן נחמ' (י לח): ואת ראשית עריסותינו ותרומותינו וגו' נביא לכהנים אל לשכות בית אלקינו.

השבעים מתרגמים בבמ‘: ἀπαρχὴν φυράματος ὑμῶν ἄρτον κτλ.. φύραμα היא עיסת־שעורים ועיסה בכלל; ו־ ἄρτονהוא לחם אפוי; וביחז’ מתרגמים השבעים καὶ τὰ πρωτογενήματα (!) ὑμῶν;

ובנחמ' הם מתרגמים: ἀπαρχὴν σίτων ὑμῶν

αἴτος הוא: תבואה, קמח, לחם וכל מאכל.

פילון1: ἀπὸ παντὸς
στεατός τε καὶ φυράματος ἄρτον κτλ. = מכל עיסת חטים או שעורים לחם2.

יוספוס3: τοὺς τε
πέττοντας τὸν σῖτον καὶ ἀρτοποιουμένους τῶν πεμμάτων αὐτοῖς τινὰ
χορηγεῖν = כל הלשים קמח ואופים לחם מן החלות יתנו להם (לכהנים).

פילון לא הזכיר אלא עיסת חטים ושעורים, ואין להבריע אם
דיבר בהווה, שרוב הלחם הוא מעיסת חטים ושעורים, או חטים ושעורים דווקא,
ככל “לחם” שבתורה (חלת לחם, לחם הפנים, שתי הלחם). ואמנם הקבלה (ריש חלה)
חולקת על זה: חמשה דברים וכו‘, ושנו4: אם מלחם
ולא כל לחם אין לי אלא חיטין ושעורין בלבד, כוסמין וכו’ מניין ת"ל
ראשית עריסותיכם ריבה, ולמדו חמשת המינים ממצה5.

א) “חלה”. גם השבעים גם פילון, וכן יוספוס, מפרשים “חלה” –
חלת לחם, ככל “חלה” שבתורה. אבל בקבלה אמרו (ס"ז 283): ראשית עריסותיכם
יכול אף חטים וקמח ת“ל חלה, אי חלה יכול אף חלה אפויה ת”ל ראשית הא
כיצד יעמיד עריסה ויפריש מן המובחר, ז“א מש”תתערס", “משתתגלגל בחטים ותטמטם
בשעורים”6, כדברי ר' יוחנן בן נורי7; אבל ר' עקיבא8 אומר: איזו היא גמר מלאכתה קרימתה בתנור, ולר' יהודה
בן בתירה9: משתעשה מקרצות (“כבכרות עיסה”).

אלא, שאם לא הפריש מן העיסה מפריש מן הלחם10. ו"אנשי אלכסנדריא שהביאו חלותיהן מאלכסנדריא11, וודאי שלא עיסה הביאו, שהיא מסריחה בדרך, אלא לחם אפוי.

ב) יוספוס סובר כנראה ש“חלה” זו היא יותר מאחת (τῶν
πεμμάτων…τινά) ואולי מפני שכתב ספרו בחו"ל, וכרבן גמליאל בפ“ד מ”ח.

אלא שהתורה לא נתנה שיעור לחלה, כשם שלא נתנה שיעור לתרומה12, אבל חכמים אמרו13, ששיעורה אחד מכ"ד לבעל הבית ואחד ממ"ח לנחתום, “כדי שיהא
בה כדי מתנה לכהן”14. ולר' שמעון15 בדיעבד אפילו – אחד מששים, כתרומה.

ג) אף שיעור העיסה שמפרישין ממנה חלה לא פירשה התורה, ופירשה הקבלה16 “כדי עריסותיכם כדי עיסת מדבר”,
שהיא עומר לגולגולת, והעומר עשירית האיפה הוא, והאיפה י“ח קבין, ועשירית
מלבר היא ב' קבין, כדברי בית הלל (עדיות פ“א מ”ב), וב”ש אומרים ששתי
עיסות היו (“עריסותיכם”), אחת לסעודת הבוקר ואחת לסעודת הערב, וראשית של
עיסה כזו, שהיא חצי העומר, קב אחד, חייבת בחלה (ירוש' ותוס' עירובין
שם), וחכ“א קב ומחצה בירושלמית, שהיתה יתרה שתות על המדברית, וי”ח קבין
נעשו ט“ו, ועשירית מלגו הוא קב ומחצה. ומשהגדילו המדות בציפורי בשתות
מלבר נעשו קב ומחצה, שהם ששה לוגין לחמשה, והם חמשה רבעים של קב; אלא שר'
יוסי, בן ציפורי, אומר “חמשה פטורין חמשה ועוד חייבין”, היינו “חמשת
רבעים מחוקין (כצ"ל) לפטור”, שאמרו בשמו בס”ז שם (283). “ועוד” זה הוא
אפוא הגודש, וכדברי ר' יהונתן בעירובין שם: והאי ועוד דקתני משום
דבעינן להו שוחקות17.

מכאן אנו באים לחלוקת־המקורות של משנת־חלה:





ב. משנת חלה

שיעור זה, חמשת רבעים, שנוי בחלה בפ“א מ”ד, פ“ב מ”ו ופ“ג מ”א.

אבל בפ“ד מ”א ומ“ג וכו' מניחה המשנה ליסוד את שיעורם של ב”ה, קביים, כפירושו של הרמב“ם18. ומ”ג
מוכיחה, שפי' הרמב“ם עיקר, שהרי כאן אי־אפשר לומר, שההדגשה נתונה כאן ב”קב"
שאין בו שיעור חלה, שא“כ היה לו לשנות במ”ג: שני רבעים וחצי מכאן ושני
רבעים וחצי מכאן ואורז או תרומה באמצע וכו‘19, ועי’ תוס' פ"ב ג’–ה'.

ואף במ“ד: הנוטל חלה מן הקב רע”א חלה, אין ספק שהעיקר
כפי' הרמב“ם, שהחמיר ר”ע בדיעבד כב"ש, שחלת הקב היא חלה. אבל לכתחילה הוא
אומר: ואל יעשנה קבים (פ“ב מ”ג).

יש לנו אפוא כאן בפ"ד מקור אחר. אבל גם פ“ד מ”ב שונה מן פ“א מ”א:

פ“ד (מ"א: שתי נשים שעשו שני קבין ונגעו זה בזה וכו'
ובזמן שהם של אשה אחת מין במינו חייב ושלא במינו פטור.) מ”ב: איזה הוא מין
במינו החטים אינן מצטרפות עם הכל אלא עם הכוסמין השעורים מצטרפות עם הכל
חוץ מן החטים (מעין משנת כלאים פ“א מ”א). ריב“נ אומר שאר המינין מצטרפין
וכו'. זו חולקת על פ”א מ“א: החטים והשעורים והכוסמין ושבולת שועל ושיפון
הרי אלו חייבין בחלה ומצטרפין זה עם זה; על סתירה זו כבר העיר הירוש'
שם (נז ע"ב). אלא שהשיבו: כאן (בפ"ד) בנשוך וכאן (בפ"א) בבלול, אבל זו
תשובה דחוקה. וכמו שנראה (להלן: ספרי זוטא) נזכר בפירוש בציטט של “משנה”
שבס”ז המקבילה לפ“א מ”א – גם בלול וגם נשוך.

תשובה שהיא עיקר יוצאת מירוש' פ"ד (נט ע"ד): ר' יוחנן בן
נורי אומר שאר המינין מצטרפין זה עם זה (פיסקא של ס“ד מ”ב). אית תניי תני
כל המינין מצטרפין זה עם זה. על דעתיה דהך תנייא ברייא מה בין נשוך מה
בין בלול (שחילק ביניהם הירוש' בפ"א שם, כתשובה לרומיא)? וכו'.

היו אפוא תנאים ששנו בברייתא בדברי ריב"נ: כל המינין
מצטרפין וכו‘, וסתם פ“א מ”א – כריב“נ. וברייתא דפסחים ל”ו א’ ומנחות ע סע“א
(“תנא”): כוסמין מין חטין שיבולת שועל ושיפון מין שעורין, כת”ק של פ“ד
החולק על ריב”נ ועל פ"א (וכבר התקשה הירוש' בפ“ד בלשון ריב”נ שבמשנתנו:
“שאר המינים”, מה שיירתה וכו')20.

וכבר נדחקו הראשונים21 להשוות בין ברייתא זו למשניות חלה ולירוש', אבל לשוא.

ואמנם גם פ“ב מ”ד חולק על פ“ד מ”א: בפ“ב שם שנינו:
העושה עיסתו קבים ונגעו זה בזה פטורים מן החלה עד שישוכו, ולא חלקו
בין מינו ושלא במינו, ואולם לפ”ד מ"א אשה אחת שעשתה שני קבין “ונגעו” זה
בזה מין במינו חייב, ואף נגיעה דווקא היא ולא נשיכה (אע“פ שבס”ז שם שנינו:
שתי נשים שעשו שני קבין ונשכו זה בזה – ברייתא של תנא אחר היא, והיא אף
לא חילקה בין מינו ושלא במינו!).

פ“א מ”א הוא כריב"נ, והיא בוודאי משנת תלמידו ר' יוסי.

ובפ"א מ"ו שנויים זה אצל זה שני סתמות, החולקים זה על זה:

המעיסה ב“ש פוטרין וב”ה מחייבין
! החליטה ב“ש מחייבין וב”ה פוטרין.

וכבר פירשו אמוראים ראשונים22 ש“מי ששנה זו לא שנה זו”, שאין חילוק לענין חלה בין “חמין לתוך
קמח” ובין “קמח לתוך חמין”. אלא ש“שני תלמידים שנו אותה”: רישא – ר'
יוסי, שמנה מחלוקת זו בעדיות פ“ה מ”א בין קולי ב“ש וחומרי ב”ה; וסיפא –
ר' מאיר, שלא שנה מחלוקת זו בין קולי ב“ש שבעדיות פ”ד (שהוא ר' מאיר).
ר' יוסי תפס בלשון “חליטה”, וה“ה “מעיסה” (“זה וזה לחיוב”, כ“אמרי לה”
בפסחים שם); ור”מ תפס בלשון “חליטה” וה“ה ל”מעיסה".

רבי שנה אפוא תחילה סתמו של ר' יוסי, והוסיף עליו סתמו של ר"מ.

ואף בפ“א מ"ד שנוי בין הפטורים מן החלה: והמדומע, וזו כר' יוסי ור' שמעון. בתוס' טבול יום פ”ב ז ונדה מז א23, ולא כר"מ ור' יהודה, שם. ועי' להלן לפ"ג מ"ב 24.

ופ“א מ”ט ופ“ב מ”ח – וודאי תרי תנאי הן: שכן בפ“א מ”ט
שנינו: החלה והתרומה וכו' ואין ניטלין מן הטהור על הטמא אלא מן המוקף ומן
הגמור. אבל בפ“ב מ”ח מחלוקת: ר' אליעזר אומר נטלת מן הטהור על הטמא (= תוס'
פ"א י) כיצד עיסה טהורה וכו' וחכמים אוסרין. ור“א חולק אף בתרומה (תרומות
פ“ב מ”ב), ובתוס' שם פ”ג יח25: ר' אילעי אומר
משום ר' אליעזר תורמין מן הטהור וכו' כיצד וכו' ר' יוסי אומר התורם
(בדיעבד!) מן הטהור וכו' תרומתו תרומה26. ז“א
שפ”א מ“ט סתם כחכמים, ופ”ב מ“ח מחלוקת: סתם ואח”כ מחלוקת. וטבול יום
פ“ב מ”ב ומ“ג, שהיא ר' יהושע27 כפ”א מ"ט.

ואמנם פ“ב מ”א – משנת ר' מאיר היא אבל ר' יהודה
מחליף מחלוקת ר“א ור”ע28.

אבל אף פ“ב מ”ד ופ“ב מ”ח, כפשוטם של דברים – תרי תנאי; שכן
במ“ד: העושה עיסתו קבים ונגעו זה בזה פטורים מן החלה עד שישוכו ר' אליעזר
אומר אף הרודה ונותן לסל הסל מצרפן לחלה. כאן אין ר”א מצריך אפילו
נגיעה29, ובמ“ח שנינו: רא”א נטלת מן הטהור על
הטמא כיצד וכו' ונותן פחות מכביצה באמצע כדי שיטול מן
המוקף30.

ואפשר שפ“ב מ”א–מ“ז לקוחות ממשנת תנא אחר, ומ”ח – ממשנת תנא אחר.

ואמנם סדר התוס' שונה כאן31:
מ"ז של פ“ב היתה לפני התוס' אחרי מ"ח של פ"א (תוס' פ"א ז), ואחריה
ענין השייך ל”חלת דמאי" (שם ח), השנוי במשנה בפ“ד מ”ו, ואחריה הקבלה לפ“ב
מ"ג סיפא (שם ט), ואחריה (שם י) – לפ”ב מ"ח, ואחריהן (שם יא–יב) –
לפ“ג מ”א ומ“ב ומ”ו.

ופ"ג – בוודאי משנת ר' יוסי:

בפ“ג מ”א–מ“ו נסתמה דעת ר' יוחנן בן נורי32 “משתתגלגל”, אבל ר"ע חלק במ”ו (וספרי שם): הכל הולך אחר הקרימה בתנור, ואכולהו פליג33
כמו שמפורש בספרי, אע“פ שמן התוס' שם נראה. שאינו חולק אלא
ב”גר שנתגייר“, ובירוש' שם (נט ע"ב) נחלקו אמוראים בשם ר' אלעזר: מודה ר”ע
לחכמים בעיסת הדיוט וכו' (מ"א), מודה ר"ע לחכמים בעיסת הקדש וכו'
(מ"ג).

ומכיון שבמ“ב שנינו “שהמדומע פטור”, כסתם פ”א מ“ד, כר' יוסי, – וודאי שכל מ’א–מ”ו כר' יוסי, תלמידו של ריב"נ34.

פ“ג מ”ד – כר' ישמעאל, מ"ת 108.

במ"ז מתחיל בתוס' פרק חדש – ריש פ"ב.

פ"ד מ“א–מ”ב. מ“ב חולקת על פ"א מ”א, וכן פ“ד מ”א על פ"ב מ"ד (עי' לעיל).

במ“ו: שחלת דמאי35 נטלת מן הטהור על הטמא ושלא מן המוקף (אבל חלת ודאי אינה נטלת) – כפ”א מ"ט.

ומ“ט: ואלו נתנין לכל כהן וכו' והבכורים, ר' יהודה חולק
עליה כאן (ר' יהודה אוסר בבכורים) ובבכורים פ”ג מי“ב (אין נותנים אותה אלא
לחבר בטובה), ובבכורים מי”ב היא המשך דברי ר' שמעון
שבמ"י36.

וסיפא: כרשיני תרומה ר“ע מתיר וחכמים אוסרים. במע”ש
פ“ב מ”ד (ועדיות פ“א מ”ח) שנויה מחלוקת ב“ש וב”ה ושמאי, ואחריהם: רע"א
כל מעשיהן בטומאה, וזו משנת ר' יהודה, אבל ר“מ שונה (תוס' מע“ש פ”ב א)
בדברי ב”ה: כל מעשיה בטומאה. ועליו: אמר ר' יוסי זו משנת ר"ע לפיכך
היא אומר ינתנו לכל כהן וחכמים לא הודו לו. א"כ משנתנו משנת ר'
יוסי היא (ועי' ירוש' שם).

מ“י–מי”א משניות ישנות הן מזמן הבית (מ“י סיפא, אנשי הר
צבועים וכו', גם בביכורים פ”א מ"ג) והטרמינולוגיה שלהן עתיקה (מפני הכתוב
שבתורה!).

אנשי הר צבועים וכו' – זו כפשוטה חולקת על מנחות פ“י מ”ו:
קודם לשתי הלחם לא יביא ואם הביא כשר, וכבר שאל זה הירוש' (שם ס' סע"ב)
והשיב: שנייא היא שהדבר מסויים שמא יקבע הדבר חובה. אלא שר' טרפון חולק
על משנה זו של מנחות37, א"כ זו שבחלה וביכורים הלכה ישנה היא. ומשנת מנחות היא כנראה ר' יהודה (עי' גם ספרי).

מי“א: בן אנטינוס38 העלה בכורות
מבבל ולא קבלו ממנו – אף זו חולקת על סתם משנת תמורה (ר' שמעון) סוף
פ”ג: אם באו תמימים יקרבו. ובכבלי שם כא א–ב: אמר רב חסדא לא קשיא הא
(משנת תמורה) ר' ישמעאל39 הא (משנת חלה) ר"ע40; אלא שלא אמרה ר' ישמעאל בפירוש
(רש"י: ומתני' ר' ישמעאל היא דלא מייתר ליה האי קרא להך דרשא). ובמ“ת שם:
אע”פ שהיה אדם של צורה שלא יקבע הדבר חובה. אבל זה כנראה הוספת מה“ג על פי
הירוש' שהבאתי לעיל, וע”פ דברי המשנה להלן אצל יוסף הכהן.

שם: יוסף הכהן הביא בכורי יין ושמן ולא קבלו ממנו – אף זו
שלא כתרומות פי“א מ”ג: ואין מביאין בכורין משקין אלא היוצא מן הזיתים ומן
הענבים41, אבל הבבלי חולין קכ ע“ב אומר שמשנת תרומות זו ר' יהושע היא42, ומשנת חלה היא
אפוא – ר' אליעזר, וכן דרשו בספרי תבוא פיס' רצ”ז: פרי אתה מביא ביכורים
ואין אתה מביא ביכורים יין ושמן43, אבל במדר“י
כספא פ”כ (ירוש' שם): דרך ביכורים משקין מניין ת“ל תביא בית ה' אלקיך מכל
מקום. ועי' צואת לוי פ”ט יג: ומכל בכוריך ומן היין תקריב ראשיתם קרבן
לה'.

שם: אף הוא העלה את בניו ובני ביתו (“בניו הקטנים
ואשתו”) לעשות פסח קטן בירושלים והחזירוהו שלא (“שמא”) יקבע הדבר
חובה. זו תלויה במחלוקת ר' יהודה ור' יוסי עם ר“ש (ור"א בנו) בתוס' פסחים
פ”ח י44: פסח ראשון שוחטין על האשה בפני עצמה והשני עושה אותה טפילה אצל אחרים דברי ר' יהודה45 ר' יוסי אומר פסח שני שוחטין על האשה בפני עצמה ואצ“ל פסח ראשון
ר' אלעזר בר' שמעון אומר46 פסח ראשון האשה
עושה טפילה לאחרים ואינה עושה פסח שני אמרו לו מעשה ביוסף הכהן שהעלה את
בן בתו47 לעשות פסח קטן והחזירוהו שמא יקבע הדבר חובה אמר להן לא שמא יקבע48 הדבר חובה
אלא שאין האשה עושה פסח שני; א”כ משנתנו ר' יהודה (ועי' ירוש'
שם).

שם: אריסטון הביא ביכוריו מאפמיא וקבלו ממנו מפני שאמרו הקונה בסוריא וכו‘. זו כדעת ר’ שמעון בשביעית סוף פ“ו49: אין מביאין תרומה מחו*ל לארץ א”ר שמעון שמעתי בפירוש
שמביאין מסוריא ואין מביאין מחו"ל.

משנת חלה אינה אפוא כלל וכלל מעור אחד, אלא צירוף של כמה משניות של תנאים שונים: משנת ר' יוסי ור' שמעון, ר"מ ור' יהודה.

וסדר התוספתא ומקורותיה שונים.





ואשר לייחסה של משנת חלה שלנו לציטטים של משניות (“מכאן אמרו” וכדומה) שבספרי וס"ז שלח:

הציטטים בספרי שלח דומים ברובם למשנתנו, אלא שאינם
לקוחים תמיד ממשנתנו כמו שהיא; שכן הספרי השתמש בוודאי אף במשנה קדומה
למשנתנו ובתוספתא קדומה לתוספתא שלנו: פיס' קי, 113: מיכן אתה אומר
וכו' ור“ע פוטר (= פ“ב מ”א) ר' יהודה אומר פירות חו”ל וכו'
(מחליף).

שם 114: מיכן אמרו אוכלים עראי וכו' ובלבד שיהא שם חמשת רבעים קמח (ועוד)50 (= פ“ג מ”א) (כדי)51, שיהא בהן כשיעור שאין מפרישין חלה מן הקמח [עד שתגמר מלאכתו]52 איזו היא גמר מלאכתה
קרימתה בתנור דברי ר' עקיבא ר' יוחנן בן נורי אומר משתגלגל בחיטים וכו'; יש
כאן אפוא משנתנו בלשונה ו“תוספתא” שלה, או משנה אחרת.

שם 115: שומע אני אף עיסת תרומה ועיסת מעשר שני וכו' אבל
אמרו עיסת מעשר שני בירושלים חייבת בחלה – כסתם תוס' פ"א ה' (ועי'
סנהד' קיב ב).

שם: מיכן אתה אומר שיעור חלה של בעה“ב אחד מכ”ד ושל
נחתום אחד ממ“ח (= פ“ב מ”ז, אבל בלשון אחר) אמר ר' יהודה וכו' (= תוס' שם)
מיכן אמרו בעל הבית שעושה למשתה בנו אחד מכ”ד והאשה שהיא עושה וכו' (=
משנה שם) רשב"י אומר וכו' (תוס' שם);

116: מיכן אמרו האוכל מעיסת שביעית וכו' – שביעית פ“ט מ”ט.

שונה לגמרי היא משנת ס"ז:

283: איזהו לחם החטה והשעורה &lt; והכוסמת ושבולת שועל והשיפון הרי אלו חייבין בחלה ומצטרפין זה עם זה&gt;
קמחים בצקות (כלומר:
שנשכו) ותבואה53 אסורין בחדש מלפני הפסח
מלקצור לפני העומר ו[ה]אוכל מהן כזית וכו' עובר בפסח (מ“א ומ”ב, וליתא
“ואם השרישו” וכו' = מנחות שם). הרי יש כאן גם “בלול” (קמחים ותבואה) גם
“נשוך” (בצקות), ואעפ"כ מצטרפין כולן (עי' לעיל).

שם: פרט למבושל והסופגנין וכו' והמדומע שפטורים מן
החלה והקנוקנות חייבין – פ“א מ”ד־מ"ה: הסופגנין וכו' (מ"ה) וכן
הקנובקאות חייבות. “פרט למבושל”, כר' יהודה54 ור' יוסי55.

שם: מכאן אמרו שתי נשים שעשו שני קבים ונשכו56 זה בזה פטורין מן החלה אין צריך
לומר האשה שעשת שני קבין וקב אורז אד קב תרומה באמצע אין מצטרפין &lt;
דבר שניטלה חלתו באמצע מצטרפין &gt;
 שכבר נתחייב בחלה. קב ישן וכו' וחכמים אוסרין
– פ“ד מ”א: אפילו הם ממין אחד פטורים ובזמן שהם של אשה אחת וכו', וכל
מ"ב ליתא, מ"ג: שני קבים וקב אורז וכו', ומיד רישא.

שם 284: מכאן אמרו נכרי שנתן [לישראל לעשות] לו עיסה וכו' – פ“ג מ”ה.

שם: מכאן אמרו עיסת כלבים שהרועים אוכלין ממנה חייבת
בחלה ומערבין בה ומשתתפין בה ומברכין עליה ומזמנין עליה ונאפית ביום טוב
ויוצא בה משום מצה וחייב עליה משום חמץ57 ונקחת בכסף מעשר ומטמא טומאת אוכלין ואם אין הרועים אוכלין
ממנה אינם חייבים58 בחלה &lt;ואין מערבין בה וכו'

ואינה מטמאה טומאת אוכלין&gt;59 – חוץ מן השינויים האחרים יש כאן שינוי גדול60, שבמשנתנו שנינו: בין כך ובין כך מטמאה טומאת אוכלים, כמשנת
טהרות פ“ח מ”ו (פסח' מה ב): כל המיוחד לאוכל אדם טמא עד שיפסל מאוכל הכלב;
אבל המשנה של ס“ז סוברת כר' נתן, תוס' נדה פ”ו הי"א (פסח' שם): כל הפת
שעפשה אינה מטמאה טומאת אוכלים, ויש אפוא חילוק בין הרועים אוכלים ממנה
ובין לא.

ואפשר שאף פ“ד מ”ו “עד שתסרח” – “מאוכל אדם” (ירוש'), סוברת כר' נתן61.

באייר תש"א





II. שבת

א. הלכות שבת

“הלכות שבת – הרי הם כהררים התלויין בשערה שהן מקרא מועט והלכות מרובות”62.

התורה אמרה “לא תעשה כל מלאכה”, ולא פירשה מה היא
מלאכה האסורה, אלא שבמקומות אחרים נתפרשו בה קצת מלאכות האסורות
בשבת:

בחריש ובקציר (“החורש והקוצר”) תשבות, שמ' לד כא; לא
תבערו אש וגו' (“המבעיר”), שם לה ג; שבתון שבת־קדש לה' מחר את אשר
תאפו אפו ואת אשר תבשלו בשלו ואת כל העודף הניחו לכם למשמרת עד הבקר,
ויניחו אותו עד הבקר כאשר צוה משה ולא הבאיש וגו‘, שם טז כג–כד: שאע"פ
שפשוטו של מקרא הוא: את אשר אתם אופים ומבשלים היום אפו ובשלו, ואת
כל שלא השתמשתם בו לאפיה ולבישול בשביל יום הששי הניחו חי למחר,
ומקרא שלאחריו: ויניחו אותו וגו’ ולא הבאיש (שלא כמו בכל יום, פסוק כ)
וגו' ויאמר משה אכלוהו היום וגו‘, מוכיח שהניחוהו חי ולא אפו ולא בשלו
מערב שבת לשבת, – אעפ"כ הרי יוצא מכאן שאפיה
ובישול אסורים בשבת. "ויהי ביום השביעי יצאו מן העם ללקוט וגו’ אל יצא
איש ממקומו (כפשוטו: ללקוט המן) ביום השביעי", שם כז–כט: לקיטת המן היא
אפוא מלאכה (“המעמד”, “המוציא”).

“מקושש עצים ביום השבת” – “לא פורש מה יעשה לו”,
“ויאמר ה' אל משה מות יומת” וגו‘, במדבר טו לב ואילך. מה היא מלאכת
המקושש? בספרי שלח פיס’ קיג שנינו: מקושש עצים, תולש מן
הקרקע63 וכן תירגם יונתן “כד תליש ועקיר קיסין”. ו“תולש” הוא משום “קוצר”64. אבל אונק'
וירוש' תירגמו: מגבב אעין (“קיסין”) – כרב אתא בר יעקב בבבלי שבת שם:
מעמר הוה. ושמואל בבבלי שם אומר: מקושש מעביר ארבע אמות בר"ת הוה
(“המוציא”). אבל בירוש‘65 שאל ר’ חייא בר גמדא: מקושש משום מאי מיחייב, משום תולש (צ"ל: חורש)66 או משום קוצר. נישמעינה מהדא ויהיו בני ישראל במדבר וימצאו
מלמד שמצאוהו תולש עצים מן הקרקע.

אבל מן המשנה (שבת פי“ב מ”ב) יוצא ש“מלקט עצים” תולדת
“חורש” הוא; שכן שנינו שם: החורש – המנכש והמקרסם והמזרד – המלקט עצים
אם לתקן וכו' אם להסיק וכו‘, ומכיון ש“המנכש” וכו’ בוודאי משום “חורש” הם
(“מייפה את הקרקע”)67, אף “מלקט עצים” כך הוא
(“המברה בחרשים” בירוש' שם) בוודאי, ובכלל לא נמנו כאן כל אלה אלא כפירוש
של “החורש”.

בנביאים וכתובים נזכרו גם הוצאה ומשא־ומתן:

בעמוס ח ה: מתי יעבור החדש ונשבירה שבר והשבת
ונפתחה בר, שכפשוטו פירושו: יום השבת (כמו שמוכיחה ההקבלה “חדש”, השוה:
חדש ושבת קרא מקרא, וכדומה), וכן תירגמוהו השבעים והוולגטא.

בירמ' יח כא–כב: השמרו בנפשותיכם ואל תשאו משא
ביום השבת והבאתם בשערי ירושלים. ולא תוציאו משא מבתיכם ביום השבת
(לבלתי הביא משא בשערי העיר הזאת ביום השבת, שם כד; ולבלתי שאת משא ובא
בשערי ירושלם ביום השבת, שם כז).

בישע' נח יג: אם תשיב משבת רגלך עשות הפציך ביום קדשי וגו' וכבדתו מעשות דרכיך ממצוא חפציך ודבר דבר וגו'.

בנחמ' יג טו ואילך: בימים ההמה ראיתי ביהודה דורכים
גתות בשבת ומביאים הערמות ועומסים על החמורים אף יין, ענבים ותאנים וכל
משא ומביאים ירושלים ביום השבת ואעיד ביום מכרם ציד (“צרכי אוכל”),
והצרים ישבו בה מביאים דאג וכל מכר ומוכרים בשבת לבני יהודה
וגו'.

דריכת גת, עמיסה על בהמה, הבאה לירושלים, מקח־וממכר
ומשא־ומתן (אפילו בדברים) היו ידועים אפוא כמלאכות אסורות, אבל עם־הארץ
היקל בהם.

הרבה חומרות בהלכות שבת ישנן בס' היובלים68 ב' כט–ל, וג' ח–ט, יב–יג:

בג' ח ואילך: וכל אדם העושה בו כל מלאכה ימות, כל אדם
המחלל את היום הזה, המשמש מטתו, או האומר לעשות בו דבר, או ההולך
בו לקנות ולמכור, או השואב בו מים, שלא הכינו מיום הששי, או המגביה דבר
להוציא אותו מאהלו או מביתו ימות. ואל תעשו בשבת כל עבודה שלא הכינותם אותה
לכם ביום הששי וכו'. וכל אדם העושה בו מלאכה, ואף מי שמהלך בדרך, ואף מי
שעושה צרכי שדהו, בביתו או במקום אחר, ואף המבעיר אש, ואף המעמיס על כל
בהמה, ואף המפריש בספינה בים, וכל אדם המכה (“החובל”) אדם או ממיתו, ואף
השוחט בהמה או עוף, ואף הצד בהמה או עוף או דגים, ואף “המתענה”
בשבת ועושה מלחמה: כל אדם אשר יעשה דבר מכל אלה בשבת ימות.

ושם ב כט–ל: שלא יכינו בו כל דבר לאכילה ולשתיה, שלא ישאבו
מים, שלא יכניסו ולא יוציאו כל דבר הנישא מדלתותיהם, שלא הכינו אותו בששת
הימים “כעבודה” בבתיהם, ולא יוציאו ולא יכניסו ביום הזה מבית לבית.

“האסיים החמירו בשבת” – אומר יוספוס69 – אין צריך לומר שהכינו את מאכליהם ביום שלפניו כדי שלא יבעירו
כל אש ((ὥς μηδὲ πῦρ ἐναύοιεν)) ביום ההוא, אלא שלא טילטלו כל כלי ממקומו ולא עשו צרכיהם70.

והנה באיסורים אלה, יש מהם הרבה שגם ההלכה הקדומה החמירה בהם.

באיסור מלחמה בשבת נהגו החסידים שבימי מתתיהו71: ולא ענו אותם ולא זרקו עליהם אבן ולא
סתמו את המחבואים, עד שתיקנו החשמונאים לאמר (שם מא): כל אדם אשר יבוא
אלינו למלחמה ביום השבת נלחם בו ולא נמות כולנו וכו'. ז"א שהתירו
מלחמת־הגנה.

ואעפ“כ נזהרו באיסור מלחמה עוד בימי פומפיוס72 ולא נלחמו בשבת נגד הרומיים. ואפילו במלחמה האחרונה חשבו עוד את המלחמה בשבת לאסורה73. וכדברי יוחנן מגוש־חלב74 אסור בשבת אפי' מו”מ של שלום75.

אבל הקנאים נלחמו בשבת76,
ודווקא שמאי אומר: אין צרין על עיר תחילה בשבת אלא קודם לשבת שלשה ימים
ואם הקיפוה ואירעה השבת להיות אין השבת מפסקת מלחמה, שהיה דורש: “עד
רדתה אפילו בשבת”, אפילו במלחמת הרשות77.

ור' אליעזר השמותי אומר שסיף וקשת וכו' “תכשיטין הן לו” ויוצאין בהן בשבת (שבת פ"ו מיד).

והדרשה השניה של שמאי (מ"ת וספרי שם) היא: אין מפליגין
בספינה בים הגדול אלא קודם לשבת שלשה ימים וכו‘, בירוש’ שבת שם (ד
ע"א): אין מפרישין לים הגדול לא בע“ש ולא בחמישי בשבת ב"ש
אוסרין אפילו ברביעי וב”ה מתירין78, וכ“ה בירוש' שם
גם במחלוקת השניה (והיא כנראה הדבר השלישי משלשת הדברים, שלא נזכר
בספרי ומ"ת שם): אין משלחין איגרות ביד גוי לא בערב שבת ולא בחמישי בשבת
ב"ש אוסרין אפילו ברביעי וב”ה מתירין79, ובתוס' שבת פי“ג י, יב–יג80, שנינו סתם: אין
מפליגין בים הגדול פחות משלשה ימים קודם לשבת וכו', אין נותנין (קרי:
משכירין) כלים לגוי בע”ש וברביעי ובחמישי ה“ז מותר, אין משלחין איגרות ביד
גוי ע”ש וברביעי ובחמישי מותר וכו'.

ומן הברייתות האלה נראה שב"ש החמירו משמאי, וב"ה הולכים כאן בשיטת שמאי.

ואמנם ב"ש מחמירים בכמה דברים, שנזכרו בס' היובלים ושהחמירו בהם האסיים. ולשיטתם שהם דורשים81: ששת ימים תעבד ועשית כל מלאכתך שתהא כל מלאכתך גמורה82 מערב שבת83, הם אומרים (כמשנת ר“מ
בתוס' שבת פ”ג ג), שכירה גרופה וקטומה – אין מקיימין עליה כלום (וכמשנת
ר' יהודה שם וסתם משנתנו ריש כירה: חמין אבל לא תבשיל).

ולענין טלטול כלים, שנינו84: בראשונה היו אומרים שלשה כלים ניטלין בשבת מקצוע של
דבילה וזומא ליסטרון של קדירה וסכין קטנה שע"ג שולחן (ר' חנינא בבבלי ור"א
בירוש' אומרים: בימי נחמיה בן חכליה נשנית משנה זו).

וב"ש היו מחמירים אפילו בכלים המותרים שלא ליטלם אלא לצורך85: תני א“ר יודן לא נחלקו ב”ש וב“ה על
המלאין שמטלטלין אותן שלא לצורך ועל הריקנין שיש בדעתו למלותן ועל מה מחלקו
על שאין בדעתו למלותן שב”ש אוסרין וב“ה מתירין, ובתוס' (שבת פי"ד א) שנינו:
ר' נחמיה אומר אפילו טלית אפילו תרוד אין ניטלין אלא לצורך ר' שמעון בן
אלעזר86 אומר ב”ש אומרים אין ניטלין אלא לצורך
ובה“א לצורך ושלא לצורך (בוודאי רשב“א בשם ר"מ רבו, והוא ת”ק של ר'
יהודה). [ואין מוציאין את הקטן לרה”ר אפילו ביו"ט]87.

ואמרו בבבלי (שבת יח א): אמר ר' אסי מאן תנא שביתת כלים דאורייתא88 ב"ש היא.

ומחלוקת ב“ש וב”ה בשבת פכ“א מ”ג, נשנית במשנת ר' יוסי שבתוס' מוחלפת: ב“ש לחומרא וב”ה לקולא, כרב נחמן בבבלי.

החובל והריגה ושחיטה מתאימים להלכה. אלא שב"ש אסרו אפילו הריגת מאכולת89, ואפילו ריב"ז,
“תלמידו של הלל”, אמר על כפיית קערה על עקרב שלא תישוך: חוששני לו מחטאת
(שבת פט“ז מ”ו).

שאיבת־מים אסורה לפי ההלכה רק בבור שברה"ר90, בבור שבין שתי חצרות91, ובאמת המים שהיא עוברת בחצר מחלוקת ר' יהודה וחכמים (שם מ“ז,
ור' יהודה מוסר מעשה באמה של אבל שהיו ממלאין ממנה ע”פ זקנים בשבת); אבל
בור שבחצר מותר למלאות הימנו (ובגלגל אסור, עירובין פ“ו מי”ד) בחצר
מעורבת.

אלא שס' היובלות אוסר להוציא מבית לבית ולהוציא לחצר
(מ“דלתות” הבית), וכן “ללכת בדרך”, ז“א בדרך רחוקה, מפני שתקנת עירובי
חצרות (חולקים בתנאיה, ב“ש וב”ה, עירובין פ“ו מ”ד), לא נתקנה עדיין, כהערתו
הנכונה של פינקלשטיין92, שהרי הצדוקים
חולקים עליה (עירובין פ“ו מ”ב), וכן “עירובי תחומין” ושיתופי
מבואות93. ומכיון שאסור להוציא ולהכניס מן החצר לבית א”א גם לשאוב מים.

איסור תשמיש בשבת עומד אמנם בניגוד להלכה המאוחרת: “ואוכלת עמו מלילי שבת ללילי שבת”94 ותקנת “עזרא”95;‏ אבל כבר העיר פינקלשטיין96, שההלכה הקדומה בוודאי אסרה תשמיש בשבת, וכבר העיר שור97 על הברייתא (נדה לח א): חסידים הראשונים לא היו משמשין מטותיהן אלא ברביעי בשבת שלא יבואו לידי חילול שבת98,
ושנינו בתוס' כתובות פ"א א (בבלי ג ע"ב): מפרישין את החתן מן הכלה בלילי
שבת תחילה וכו'99. וגם השומרונים והעננים אוסרים אותו100.

שאר ההלכות שבס' היובלים מתאימות להלכה המקובלת.

רובם של דברי ס' היובלים ישנם גם בספר ה“צדוקי”, שהוציא שכטר; אבל למרות ספרו של גינצבורג101 אין ספק
שצדק ביכלר, שאינו אלא ספר של אחת הכתות הקראות ונתחבר במאה השביעית.
אבל אחרי הגניזה החדשה [= המגלות הגנוזות] עלינו לחזור בנו.
(תש"י).

נשאר לנו להעיר על פולמוס הנוצרי נגד הלכות אחדות הנוגעות לשבת.


קטיפת־שבלים בשבת לרעב.


מתיא יב א: בעת ההיא עבר ישו בין הקמה ביום השבת ותלמידיו
רעבו ויחלו לקטוף מלילות ויאכלו. ויראו הפרושים ואמרו לו הנה
תלמידיך עושים את אשר אסור לעשות בשבת. ויאמר אליהם הלא קראתם את אשר
עשה דוד בהיותו רעב הוא והאנשים אשר אתו. כי בא אל בית האלהים ויאכל את לחם
הפנים וכו'.


ריפוי חולים והצלת בהמה בשבת.


שם ט–יג: ויעבר משם אל בית כנסתם והנה שם איש אשר ידו
יבשה וישאלוהו לאמר: המותר לרפא בשבת וכו' ויאמר אליהם מי האיש בכם
אשר לו כבש אחד ונפל בבור בשבת ולא יחזיק בו ויעלנו ומה יקר האדם
מן הכבש וכו'. ויאמר אל האיש פשוט את ידך ויפשוט אותה ותרפא ותשב כידו
האחרת.

לוקס יד ב–ו: והנה איש אחד לפניו אשר גופו צבה ממים.
ויען ישו ויאמר אל בעלי התורה ואל הפרושים לאמר: המותר לרפא בשבת אם לא?
ויחרישו ויאחז בו וירפאהו וישלחהו ויען ויאמר אליהם מי מכם אשר חמזרו
אז שורו יפול אל הבור ולא ימהר להעלותו ביום השבת, ולא יכלו להשיב על
זאת דבר.

לוקס יג יא–מז: והנה אשה אחוזת רוח חולי כשמונה עשרה
שנה ותהי כפופה ולא יכלה לקום בקומה זקופה. ויהי בראות אותה ישו ויקרא אליה
ויאמר לה: אשה החלצי מחלייך. וישם את ידיו עליה וכרגע קמה וכו‘. ויכעס
ראש הכנסת על אשר ריפא ישו בשבת. ויען ויאמר אל העם: ששת ימים (הם
אשר) תעשו מלאכה. לכן באלה בואו והרפאו לא ביום השבת. ויען האדון ויאמר
אליו: החנף! איש מכם הלא יתיר בשבת את שורו או את חמורו מן האבוס
ויוליכהו להשקותו, וזאת אשר היא בת אברהם וכו’ הלא תותר ממוסרותיה ביום
השבת.

יוחנן ז כג: ועתה אם ימול זכר בשבת למען אשר לא תופר תורת משה מה תקצפו עלי כי רפאתי איש כולו בשבת.

הנה לענין קטיפת־מלילות בשבת לרעב, – על פי ההלכה
תלוי הדבר בדרגת־הרעבון ובסכנה, ומי שאחזו בולמוס מאכילין אותו דברים טמאים
(יומא פ“ח מ”ו) ומאכילין אותו טבל ותרומה (בבלי שם פג א).

ולענין רפואה – ההלכה אומרת, שמחללין שבת אפילו על סכנת אבר אחד ואפילו על ספק נפשות102. ואמנם
ההלכה שבמשנה החמירה עוד, ושנתה (סוף פכ"כ): אין מחזירין את השבר, מי
שנפרקה ידו ורגלו לא יטרפם בצונן וכו' (אבל האמוראים הקלו: שמואל פסק
[קמח א]: הלכה מחזירין את השבר, ומר עוקבא [קט א] אומר: מי שנגפה ידו
או רגלו צומתה ביין, והתירו בכלל כמה דברים שאין בהם שחיקת סממנים).

אבל רפואותיו של ישו (“פשוט את ידך”, “ויאחז בו”, “וישם את
ידיו עליה”, “אשה החלצי מחלייך”) הן ממין “לחישה על מכה”, וזו
מותרת בשבת גם ע“פ ההלכה103. ושנינו104: “בין קמיע שלכתב ובין קמיע שלעיקרין
יוצאין בו ואצ”ל שניכפה אלא אפילו שלא יכפה, ואצ”ל דבר שיש בו סכנה אלא
אפילו דבר שאין בו סכנה, קושרו ומתירו בשבת.

ולענין “בהמה שנפלה לבור (לבאר)”, הודו בו – לפי מתיא ולוקס – גם הפרושים. ולפי ההלכה שנינו105: ובהמה [טמאה]106 שנפלה לבאר107 עושין לה פרנסתה (“כל צרכיה”) במקומה בשביל שלא תמות, ובמקום
שאי־אפשר ב“פרנסה” פוסק רב (בבלי שם): מביא כרים וכסתות ומניח תחתיה ואם
עלתה עלתה.

ולענין יו"ט שנינו108: אותו
ואת בנו שנפלו לבור ר' אליעזר אומר מעלה את הראשון ע“מ לשוחטו והשני עושה
לו פרנסה במקומו בשביל שלא ימות, ר' יהושע אומר מעלה את הראשון ע”מ לשחוט
ואינו שוחט ומערים ומעלה את השני וכו‘. ובמשנה שנינו (פ“ג מ”ד): בכור
שנפל לבור ר’ יהודה אומר ירד מומחה ויראה אם יש בו מום יעלה וישחוט וכו‘.
אבל העלאה סתם לא התירו אפי’ ביו“ט. אלא ע”י הערמה משום צער
בע“ח109. ואפשר שהחמירו בזמן ההוא יותר בזה, כשם שהחמירו בכמה דברים שהותרו אח”כ.

אבל בכלל אפשר ש“ראש הכנסת”, או ה“פרושים” שהיו שם, לא היו
בקיאים בהלכה, ודומה לו אנו מוצאים בראשה של גדר, שהחמיר בהליכת עדי החודש
בשבת והעבירו ר"ג110.





ב. משנת שבת

מסכת שבת ועירובין מסכת אחת היא, וכך היתה מתחילתה.
הפרק האחרון של עירובין שייך לשבת (עי' תוס' שם) והסיום בתוס' סוף
עירובין הוא סיום לשבת111.

משנת שבת – מקורות מקורות ושכבות שכבות היא.

פ"א מתחיל ב“יציאות השבת” (מ"א) ומפסיק ענין ה“יציאות” ומתחיל (ממ"ב ואילך) בהלכות ערב שבת.

באמצע מ“ג–מ”ד נכנסו, אגב הטעם “שמא ישכח ויצא”, דיני
לילי שבת: ולא יפלה את כליו ולא יקרא לאור הנר, באמת וכו' כיו“ב לא
יאכל הזב וכו' אלו112 מן ההלכות וכו‘.
וכפשוטה של משנתנו אין לנו כאן מהלכות “אלו” אלא “לא יאכל הזב” וכו’, שבה
נחלקו ב”ש וב“ה: שבש”א לא יאכל זב פרוש עם זב עם הארץ
וכו‘113. ו“אלו” לקוח ביחד עם ההלכה “לא יאכל
הזב” וכו’ ממקום אחר, משורה של י“ח דבר (שלא נזכרה כאן אלא בתור “כיו”ב"
ל“שמא ישכח”). אבל הברייתא “אין פולין וכו' אלו מי"ח דבר” וכו‘, שבבבלי
יב א (יג ב) – ברייתא בבלית היא, והירוש’ לא ידעה114. ואפילו אם נפרש115: לא יפלה את כליו
ביום שמא יהרוג ור' אליעזר היא דתניא “אמר ר”א ההורג כינה בשבת כאילו
הורג גמל”, והיא הלכה שנחלקו בה ב“ש וב”ה116,
שב“ש אוסרין וב”ה מתירין, – אעפ“כ קשה לומר שנחלקו אף בגזירה זו, שמא
יהרוג, בי”ח דבר. שעיקרן של י"ח דברים אלו הם117 ענייני טומאה וטהרה והתבדלות מן הגוים: “פיתן ושמנן”
וכו'118.

אחריו, מ“ה–מ”ח, חמש מחלוקות ב“ש וב”ה, ושנינו בכל אחת
מהן שבמ“ה–מ”ז: וב“ה מתירין. אבל במ”ח: בש“א אין נותנין עורות לעבדן וכו'
ובכולן (“וכולן”) ב”ה מתירין עם השמש. א“א לפרש (כמו שפירשו התוס')
שהדברים מוסבים אף על מ”ה–מ“ז: שא”כ היה לו לשנות כאן: וב"ה מתירין
וככולן ב“ה וכו' (ורחוק לפרש “בכולן” על “עורות” ו“כלים”). אלא שמי ששנה זו
לא שנה זו. מי ששנה מ”ח שנה: בש“א אין שורין וכו' ואין נותנין אונין וכו'
אין פורשין וכו' ואין מוכרין וכו' אין נותנין עורות וכו' ובכולן ב”ה
מתירין עם השמש119 (ולא שנה “וב”ה מתירין" בכל אחת ואחת).

ואמנם מ“ז היא ר"ע (עי' להלן), מה שאין כן מ”ח והמשכה
מ"ט: ושוין אלו ואלו שטוענין וכו' (=תוס' פ“א, ירוש' ד ע”א) היא – ר'
אלעזר120 (ריש פכ"ב) ור"ש121, בבלי יט ב122.

ואחריהן מ“י–מי”א סתמות (מזמן הבית).

הפרקים ב, ד, ה, ו, מתחילים בשאלה ריטורית “במה”: במה מדליקין, במה טומנין, במה בהמה יוצאה, במה אשה יוצאה.

אבל פ"ג מתחיל: כירה שהסיקוה וכו' (והיא משנת ר'
יהודה, עי' להלן), ופ"ד שאחריו: במה טומנין וכו' – הוא המשך של סוף
פ"ב: וטומנין את החמין; פ"ג הוא אפוא ממקור אחר.

ואמנם יש בפרק זה, פ“ג, דברים מקבילים לפכ"ב, שהם
בניגוד לו: ה”מעשה" במ“ד ו”כדי להפשירן“, במ”ה, מתנגדים כפשוטם לפכ“ב
מ”ד: ואת הצונין בחמה (“בחמים”) בשביל שייחמו, ופ“ג מ"ו כולה אינה
שייכת כלל להטמנה אלא להדלקה, והיא מתאימה לפ"ב מ"ד ולא לכאן (ועי'
באמת בתוס' שם פ“ב ז–ח: נותנין טיט וכו', אלא ש־”מטלטלין נר חדש" וכו‘,
שנוי גם בתוס’ בפ"ג יג!). [ומשנת “ולא יתן לתוכו מים”.
לירוש‘123: דר’ יוסי (בפט“ז מ”ה) היא124. ו”מטלטלין נר חדש" וכו' – סתם כר' יהודה125, ו“אין ניאותין ממנו”, כת"ק דר"ש126.]

מפרק ז והלאה ענין חדש: כלל גדול אמרו בשבת וכו'
(מ"א), אבות מלאכות ארבעים חסר אחת (מ"ב), ועוד כלל אחר אמרו וכו'
(מ"ג), והכלל השני קשור לפי־זה במ"ב, באב האחרון, המוציא מרשות
לרשות.

אבל אח“כ באים ממ”ד ואילך פרטי הלכות של “המוציא”, ואח“כ
פרטי ההלכות של שאר האבות (של רובם), וסדר הפרטים אינו כסדר האבות
במ”ב127.

מתחיל הוא כאמור מן האחרון (המוציא)128
וממשיך ב“הוצאה” עד פ“י מ”ה (ואגב “זכר לדבר” שבפ“ח מ”ז בדברי ר"מ – נכנס פ“ט מ”א–מ"ד, עי' להלן)129.

ואח"כ “הזורק” (פי"א) שהוא תולדת “המוציא”.

ואח“כ (פי"ב מיא); הבונה (34) והמכה בפטיש (38), אבל בתוס' פי”א א–ד הסדר: הבונה – המכה בפטיש – המכבה והמבעיר!

ואח"כ (מ"ב) החורש (2 [1]).

ואח"כ (מ“ג–מ”ו): הכותב (32).

ואח"כ (פי"ג מ"א): האורג (19), (מ"ב) העושה שתי בתי נירין (18), והתופר (23) והקורע (24).

ואח"כ (מ"ד): שיעור המלבן (13) והמנפץ (14) והצובע (15) והטווה (16) וכו' והאורג (19) שני חוטין שיעורו וכו'.

ואח"כ (מ“ה–מ”ז – פי"ד מ"א): הצד (25).

אח"כ נשנו (מ“ב–מ”ד) הלכות טיבולים ומשקים שלרפואה
בשבת (בתוס' מתחילים בפי“ב ח' דיני רפואה, וה”ז מקבילה לפי“ג
מ”ד!).

ואח"כ (פט"ו מ"א): אלו קשרים שחייבים עליהן וכו' (הקושר, 21, והמתיר, 22).

(למ“א–מ”ב, עי' להלן)130.

פט"ז כולו שייך ל“מכבה” (36) ול“מוציא” (39).

פי"ז – טלטול כלים.

פי"ח מ“א–מ”ב רישא, טלטול אוכלים.

מ“ב סיפא (כופין וכו') – מ”ג, טיפול בבע"ח ובאדם.

ונסמך לו פי"ט – צרכי מילה בשבת (ובין מ“ה למ”ו – חסורי מחסרא, עי' להלן).

פ"כ – תיקוני אוכלים לאדם ולבהמה (ואגבם מ"ה, משום
“ואם היה מאכל בהמה”). ומ"ה סיפא: מכבש וכו' – משום כל שיש בו דברים
הניטלין ודברים שאינן ניטלין וכו' (תוס' פט"ז ה–ו), שמשנה זו כלולה בו בכלל
זה, נשנה כאן.

ולזה נסמך פכ"א כולו: נוטל אדם את בנו והאבן בידו וכו'.

פכ"ב, דיני ספיגה, סחיטה, שרייה, שבירת חבית לצורך
אכילה, חמין בצונן וצונן בחמים (עי' פ“ג מ”ה, לעיל), רחיצה בחמי טבריה
וספיגה (עי' פ“ג מ”ד) וסיכה, וכדומה.

פכ"ג – שאילה בשבת ומנין, ושכירת פועלים, ואגב “מחשיך” (מ"ג): עסקי המת וצרכי המת (מ“ד ומ”ה).

ואגבם – פכ"ד מ"א: מי שהחשיך וכו' (“החשיך” – בערב שבת!).

פכ“ד מ"ב–מ"ד – שייך לפ”כ מ“ג־מ”ד ופי“ח מ”ב (עי' לעיל).

ומ“ה – ענין לעצמו, משנה ישנה (“מעשה בימי אביו של ר' צדוק”), ו”פוקקין את המאור" – שייך לפי“ז מ”ז.

כבר הסדר המסובך והמעורב הזה מראה ברור על מקורות שונים,
שנצטרפו במשנתנו לאחד וגרמו לכפילות וניגודים, ופיזור של ענין אחד לכמה
מקומות.

וגם סדר התוס', אע"פ שהלכה גם בשבת בכמה דברים (גם
בדברים שאינם במקומם במשנה) אחרי סדר המשנה (כמו בהקבלה לפ“ג, לפ”ט
מ“א–מ”ד ולפ“י מ”ו, וכדומה) – בכל זאת יש בה עוד כמה דברים שנשנו במשנתנו
שלא במקומם – במקום אחר (או גם במק"א). שהוא מקומו באמת.

כך בתוס' ספ"ב מסיים בהלכה המקבילה לפ“ג מ”ג,
ובתוס' פ“ג (אחרי א–ב: לא תמלא אשה קדרה וכו' ותתן לתוך התנור וכו' לא ימלא
נחתום מים וכו') ג: מרחץ שסתמו נקבים שלו מע”ש וכו‘, ד: אין משתטפין בין
בחמין וכו’, ה: ממלא אדם חבית מים ונותנה כנגד המדורה וכו' (ר' יוחנן
בן נורי היא, ירוש' ו ב), שהיא מקבילה לפ“ג מ”ה ולפכ“ב מ”ד, ואח“כ
בה”ו: סכין כל מיני סיכות וכו‘, שהיא הקבלה לפכ“ב מ”ו, ואח“כ בה”ז–ח:
ממלא אדם אלונתית (כ"י בריט' מוזי': לונטית) ונותנה על מעיו וכו’ (שהיא
שייכת לפכ“ב מ”ו) ממלא אדם כוס של יין ונותנו על פי מיחם (כ"י בריט' מוזי')
וכו' (לפכ“ב מ”ד ולפ“ג מ”ה), ה“ט: המערה ממיחם למיחם וכו' (לפ“ג מ”ה), ה”י:
חבית שנשברה בראש הגג מביא כלי וכו' (לפכ“ב מ”א).

ההלכות של פ“ג ופכ”ב היו אפוא מחוברות יחד במשנת אחד
התנאים, ואעפ“כ יש גם בתוס' בפט"ז ט–כ בין כמה הלכות אחרות גם הקבלות
לפכ"ב מ"א (ט), מ”ו (יד), מ"ה (טו).

לפ“ז מ”ב (אבות מלאכות וכו') אין הקבלה בתוס' פ“ח בין
ו–ז, ואחרי ההקבלה למ”ג, מתחילה בתוס' (ח) הקבלה לפ“ח מ”א, ונמשכת עד
הל"ד (הקבלות לפ“ח–פ”ט).

אבל אין בתוס' כל הקבלה לפ"ז מ"ד!

בפי“ב (שה“ח–יד שלו מקבילים לפי”ד מ“ב–מ”ד) הי”ד: ומודים
חכמ' לר' אליעזר שאין עושין אוהלין וכו' – שהוא מקביל לפ“כ מ”א (ולפי“ז
מ”ז; ועי' בבלי וירוש').

ז“א שפי"ד ופ"ב היו במשנת תנא אחד יחד! אע”פ שיש לפ“כ מקבילות בתוס' פט”ז!

והי“ד סיפא (נשמטו וכו') – הט”ז מקבילים לפט"ו.

פי“ג ה”א–יד–לפט"ז.

פי“ג טו–פי”ד ה“ג–לפי”ז.

פי“ד ד–יב – לפי”ח מ"א–ב רישא (חבילי קש).

פט“ו א–יז – מקביל לפי”ח מ“ב סיפא (כופין וכו') – פי”ט כולו.

פט“ז א–ו מקביל לפ”כ: ז–ח – לפכ“א מ”ג!

פט“ז ה”ט–ה“כ – לפכ”ב מ“א, ג, ה; הכ”א–כב (עד “אין רצין
בשבת”) – לפ"א מ“ג (ולא יפלה את כליו); הכ”ב סיפא–כד – לפי"ח
מ"ב.

פי“ז כולו – לפכ”ג; פי“ח א–ה, לפכ”ד; ו–י – לפכ"ג!

הסדר שונה אפוא בכמה דברים וישנם שרידים ברורים של סדר אחר.

אשר לתנאים שוני משנת שבת ואשר לסידורה האחרון:

פ"א. מ“א: יציאות השבת שתים שהן ארבע בפנים ושתים
שהן ארבע בחוץ כיצד וכו', אבל בריש שבועות: יציאות שבת שתים שהן ארבע,
ורבא בשבועות (ומשם בשבת) מפרשו: רשויות קתני רשויות שבת שתים שהן
ארבע, ז”א כתוס' שבת, ולא כמשנת שבת.

פ“א מ”ג: לא יצא החייט במחטו וכו' – ר"מ היא (תוס' פ“א, בבלי יא ב, ירוש' ג ע”יב).

ומחלוקות ב“ש וב”ה בפ“א מ”ה–מ“ז הן בוודאי ממשנת ר"ע
(=משנת ר"מ) כי מ”ז: בש“א אין מוכרין לנכרי וכו' אלא כדי שיגיע למקום
קרוב וב”ה מתירין, היא משנת ר“ע, ועל פיו נשנו דברי ב”ה, ששנינו
בברייתא (בבלי יח ב): בש“א לא ימכור אדם חפצו לנכרי וכו' אלא כדי שיגיע
לביתו131 ובה”א כדי שיגיע לבית הסמוך לחומה132 ר' עקיבא אומר כדי שיצא מפתח ביתו (“של ישראל”)133 אמר ר' יוסי (בר' יהודה)134 הן הן דברי ר“ע הן הן דברי ב”ה לא בא
ר“ע אלא לפרש דברי ב”ה (“לא בא ר”ע לחלוק על ב“ה אלא לחלוק על תנא בן
מחלוקתו שאמר אליבא דב”ה לבית הסמוך לחומה ובא ר"ע לומר לא אמרו ב"ה
כן אלא וכו' ").

ובתוס' פ“א כב135: בש”א וכו' אלא כדי שיגיע למקום קרוב וב"ה מתירין איזה הוא מקום קרוב136
עד שיגיע לבית הסמוך לחומה137 רע"א כדי שיצא מן הפתח ויקדש עליו היום.

ובירוש' פ“א ד סע”א: אי זהו מקום קרוב ייבא כיי דמר שמואל
וכו‘. אית דבעי מימר (= אית תניי תני, שונה בדברי ב"ש) עד שהוא מגיע
לביתו ואית דבעי מימר עד שהוא מגיע לעירו (“למקום קרוב”). ר’ עקיבה
אומר כדי שיצא מן138 הפתח ויקדש עליו היום.
אמר ר' יוחנן (זו) דברי ר' יוסי (ו)רבי עקיבה בא להכריע על דברי
בית הלל (כלומר ר' יוחנן אומר, שלדעת ר' יוסי ר“ע לא בא אלא להכריע על דברי
ב”ה, כברייתא שבבבלי, אלא שר' יוחנן שנה בברייתא “להכריע”, ולא “לפרש”). כי
“אמר ר' יוסי הן” וכו' הוא העיקר בבבלי שם כנוסח ר“ח139, וכמו שיוצא מן הירוש'. וכיו”ב שנינו בתוס' פסחים פ“א ז:
בראשונה היו אומרין אין מוכרין חמץ לנכרי ואין נותנין לו במתנה אלא כדי
שיאכלנו עד שלא תגיע שעת הביעור עד שבא ר' עקיבא ולימד שמוכרין ונותנין
במתנה אף בשעת הביעור (משנת ר' יהודה!) אמר ר' יוסי אילו דברי בית שמאי
ובית הלל הכריע ר' עקיבא לסייע דברי בית הלל, והיא המחלוקת השניה
שהובאה בבבלי שבת שם (בלי דברי ר' יוסי): ת”ר בש“א לא ימכור אדם חמצו לנכרי
אא”כ יודע בו שיכלה קודם הפסח ובה"א כל זמן שמותר לאוכלו מותר
למוכרו.

ר“ע שנה במחלוקת ב”ש וב“ה, סתם: וב”ה מתירין140.

אבל מ“ח: ובכולן ב”ה מתירין עם השמש, היא משנת תנא אחר
(עי' לעיל), ואולי היא משנת ר' אלעזר, ששנה במ“ט: ושוין
וכו'141, ובאמת “ושוין” זה מתאים יותר אל
“ובכולן ב”ה מתירין”; ונראה ש“אין צולין” וכו' (מ"י) – שייך ג“כ
ל”שוין" (עי' תוס' פ"א כ), ור' אלעזר142 איירי בה (והנכון: ואין נותנין143, ונראה שגם ברישא הנכון: ואין צולין).

ומכיון ששבת ועירובין מסכת אחת היא (עי' עירובין),
ובעירובין כבר ראינו, שיש שם הרבה ממשנת ר' אלעזר, קרוב מאד שגם בשבת
השתמש רבי במשנתו.

פ"ב. מ"ב: וחכמים מתירין בכל השמנים וכו' בעטרן
ובנפט, מן התוס' יוצא כי החכמים החולקים על ר' טרפון (שבסיפא) הוא
ריב"נ144.

[ו“שמן פקועות ונפט” דברי ר' שמעון שזורי לברייתא שבבבלי, או נכון יותר להיפך “שמן דגים ועטרן” לנר' התוס']145.

ואפשר שזוהי משנת ר' יוסי תלמידו של ריב"נ, אבל
סתם מ"ה סיפא (כחס וכו') דלא כר' יוסי (ור' יוסי פוטר בכולן וכו') אלא
כר' יהודה146.

מ“ו (בשעת לידתן) דלא כר' אלעזר ששונה “ילדות” (בבלי
לב א), ור' יוסי שונה בתוס' ספ”ב: שלשה הן דבקי מיתה ומסורין לנשים,
ירוש' ה ע"ב: ואילו הן מצות נדה וכו‘, בבלי לב א – שתי לשונות: שלשה בדקי –
ואמרי לה ג’ דבקי – חדא כר' אלעזר וחדא כרבנן (רש"י: בדקי – כרבנן, דבקי –
כר' אלעזר).

פ"ג. מ"א – ר' יהודה (תוס' ריש פ“ב/פ”ג, ירוש' שם, ועי' בבלי לז א).

וגם ה“מעשה” היא מדרכו של ר' יהודה.

ות“ק של מ”ו (מטלטלין) – ר' יהודה הוא (תוס' ובבלי וירוש').

אבל סיפא (ולא יתן לתוכו מים) מפרש התלמוד (עי' לעיל) כר' יוסי (בפט“ז מ”ה).

פ"ד – המשך של פ"ב, ומשנה ב (טומנין בשלחין) – ר'
יוסי (עי' בבלי ועי' תוס' פי"ד ד). וגם בגיזי צמר ואין ממלטלין אותן
– ר' יוסי (בתוס' שם).

וגם ראב"ע נזכר שם, הרגיל במשנת ר' יוסי.

כל הפרק הוא אפוא כנראה ר' יוסי.

פ"ה. מ“א: יוצא הגמל באפסר ונאקה בחטם וכו' – דלא כר' ישמעאל בר' יוסי בשם אביו, תוס' פ”ד א147: הסוס והגמל והלובדקים והגמל נמשכין באפסר.

מ“ב: ת"ק – ר' יוסי – ור' יהודה: ת”ק וודאי ר' מאיר.

סוף מ“ד: פרתו של רבי אלעזר בן עזריה היתה יוצאה ברצועה
שבין קרניה שלא ברצון חכמים, בביצה פ”ב מ“ח (=עדיות פ“ב מי”ב, והוא משנת
ר' יהודה): שלשה דברים ראב”ע מתיר וחכמים אוסרין פרתו יוצאת ברצועה
שבין קרניה, – משנה זו סוברת בוודאי כגניבה בירוש‘148: הלכה היה מלמד ובא, אבל ע"ז שאלו בירוש’: כדא דתנן(!)
שלא ברצון חכמים, ובירוש' ביצה שם: ר' יונה בוצרייה בעי אם הלכה היה מלמד
ובא הדא היא דתנינן שלא ברצון חכמים, וע“פ ירוש' שבת יש להגיה (ע"פ
לשון ירוש' הרגיל) בשבת וביצה: בדא תנינן וכו', כלומר שמשנת שבת אינה
מתאימה ל”הלכה היה מלמד ובא".

ואמנם מאן תנא “שלא ברצון חכמים”, ר' מאיר149, וכן שנה במנחות פ“י מ”ה (דברי ר"מ).

וכנראה פרקין כוליה – משנת ר"מ.

פ"ו. מ“א: לא תצא אשה לא בחוטי צמר ולא בחוטי פשתן ולא
ברצועות שבראשה ולא תטבול בהם (במ"ה: יוצאה אשה בחוטי שער). ובמקואות
שנינו בפ”ט מ“א: אלו חוצצין באדם חוטי צמר וחוטי פשתן והרצועות שבראשי
הבנות ר' יהודה אומר של צמר ושל שער אינם חוצצים. וא”כ משנת שבת שלא
כר' יהודה150.

שם: ולא בעיר של זהב וכו' ואם יצאת אינה חייב חטאת, בתוס' פ“ד ו151 שנינו: לא תצא אשה בעיר של זהב
ואם יצאת חייבת חטאת דברי ר' מאיר וחכ"א לא תצא ואם יצאת פטורה ר'
אליעזר אומר יוצאת אשה בעיר של זהב. ובעדיות פ”ב מ“ז: שלשה דברים אמרו
לפני ר”ע שנים משום ר' אליעזר ואחד משום ר' יהושע, שנים משום ר“א יוצאה אשה
בעיר של זהב ומפריחי יונים פסולים לעדות. ובתוס' עדיות פ”א י: ולא אמר בה
(ר"ע) לא איסור ולא היתר ר' אליעזר מתיר וחכמים אוסרין.

ולהלן במשנתנו שנינו: ולא בקטלא ולא בנזמים ולא בטבעת שאין
עליה חותם ולא במחט שאינה נקובה – ובמ"ג: לא תצא אשה במחט הנקובה ולא בטבעת
שיש עליה חותם וכו' ואם יצתה חייבת חטאת דברי ר' מאיר וחכמים פוטרים
בכוכלת וכו'.

והנה בכלים פי“א מ”ח שנינו: וכל תכשיטי נשים טמאים, עיר של
זהב קטליות נזמים וטבעות וטבעת בין שיש עליה חותם ובין שאין עליה חותם,
ובתוס' כלים ב“מ פ”ב א–ב שנינו: טבעת בין חקוקה ובין שאינה חקוקה טמאה וכו'
אמר תלמיד אחד מתלמידי גליל העליון (ריב"נ?) לפני ר' אליעזר שמעתי
שחולקין בין טבעת לטבעת אמר לו שמא לא שמעת אלא לענין שבת שהיוצא בחקוקה
חייב ושאין חקוקה פטור. מחט בין נקובה בין שאין נקובה טמאה וכו' עוד אמר
תלמיד אחד מתלמידי גליל העליון לפני ר' אליעזר שמעתי שחולקין בין מחט למחט
אמר לו שמא שמעת אלא לענין שבת שהיוצא בנקובה חייב ושאין נקובה
פטור152.

א“כ מ"א שלא כר”מ ושלא כר' יהודה, ומ“ג ת”ק ר“מ. ו”חכמים" – בתוס' פ“ד יא153: ור' אליעזר פוטר
בכוכלת וחכמ' פוטרין בצלוחית של פיליטון, ובברייתא אחרת בבבלי (סב א): לא
תצא בכוכלת ואם וכו' דברי ר”מ וחכ“א לא תצא וכו'. ובשלישית שם: ר”א פוטר
בכוכלת ובצלוחית וכו', ובמשנתנו שניהם בשם “חכמים”.

מ“ד: בירית טהורה ויוצאין בה וכו' = תוס' כלים ב”מ פ"ה ז ופיסקא זו היא שם משנת ר' יהודה.

מ"ה: שן תותבת וכו' רבי מתיר וחכמים אוסרים.

מ“ח: הקיטע יוצא בקב שלו דברי ר”מ ור' יוסי אוסר – זוהי
הנוסחא הבבלית לפי מסקנת הבבלי (וסימנך סמך סמך), אבל בד“ר, ירוש' ועוד:
דברי ר' יוסי ור”מ אוסר, ואמנם דעתו של ר' יוסי היא שסנדל של עץ ושל שעם
(=קב הקיטע) אינו סנדל וטהור הוא154 ולא כר“מ ור”ע בעדיות פ“ב מ”ח: והודו לו155, והוא שנה: ולא הודו לו156 ודעתו אפוא כדעת ר' אליעזר (בתוס' יבמות שם), שאינו סנדל.

והמשכה של משנתנו, ששונה סתם: ואם יש לו בית קבול
כתיתים טמא, שנוי בתוס' כאן (פ"ה א) בשם ר' אליעזר: ר' אליעזר אומר
קב של קיטע אם יש לו קיבול כתיתין יוצאין בו ואם לאו אין יוצאין,
וא“כ השני במחלוקת שבמשנה האוסר, אינו יכול להיות ר”מ אלא ר' יוסי
(כדעתו של רב).

הנוסח הבבלי הוא אפוא העיקר.

שם: אנקטמין טהורין ואין יוצאין בהן. בכלים סוף פי“ד
מ”ו שנינו: המרכוף טהור, הבטנון והנקטמון והאירוס הרי אלו טמאים, ומשנה
זו ר' יהודה157, שהיא שנויה בתוס' ב“מ פ”ה ז
בשורת הלכות ממשנת ר' יהודה (ולעומתו שנה ר' יוסי, שם פט“ז מ”ז:
והמרכוף של זמר; וכן בתוס' שם ה"י: ר' יוסי158 אומר מרכוף של זמר טהור), וכך שנינו בתוס' שבת כאן פ"ה ב:
הנקטמין טמאין ואין יוצאין בהן.

וא"כ משנת שבת זו סיפא – אינה ר' יהודה, אבל התופ' (ה"א–ב) ר' יהודה היא.

פ"ז. מ"א: היודע שהוא שבת ועשה מלאכות הרבה בשבתות
הרבה חייב על כל אב מלאכה ומלאכה – כל הדא הילכתא כר' ליעזר (כריתות
פ“ג מ”י), ירוש' כאן.

מ“ב – כבר הזכרתי שאין למשנה זו הקבלה בתוס'159, ושהיא עומדת בסידורה בניגוד לכל
המסכת, ומ”ג: ועוד כלל אחר אמרו, היא המשכה של מ"א; מב נוספה אפוא
ממקור אחר כדי לפרש “אב מלאכה” שבמ"א.

מ“ג: ועוד כלל אחר אמרו וכו' – דלא כר"ש (בבלי עה ב), בפ”ח מ"א (לא נאמרו כל השיעורין הללו אלא למצניעיהן).

מ“ד וכו', הוא המשך של הכלל שבמ”ג.

פ"ח. מ“ה: זבל וחול הדק כדי לזבל קלח של כרוב דברי ר”ע וחכ“א כדי לזבל כרישא זו הכרעתו של רבי, תוס' פ”ח כ: אמר ר' נראין דברי ר' עקיבא בחול הדק ודברי חכמים בחול
הגס, ור"ע שנה סתם: זבל וחול כדי וכו'.

מ“ז: חרס וכו' ר' מאיר אומר כדי לחתות בו את האור ר'
יוסי אומר כדי לקבל בו רביעית אר"מ אע”פ שאין ראיה לדבר וכו' אמר
לו ר' יוסי משם ראיה ולחשוף מים מגבא.

במקואות פ“ד מ”ג שנינו: החוטט בצינור וכו' בשל עץ כל שהוא
ובשל חרס רביעית ר' יוסי אומר אף בשל חרס כל שהוא, לא אמרו רביעית אלא
בשברי כלי חרס (כלים פ“ג מ”ג–מ"ד).

למשנה זו נשתלשל דרך אגב פרק ט' מ“א–מ”ד.

מ“א: אר"ע מנין לע”ז, ואלה הם דברי ר“ע בע”ז פ“ג מ”ו
(ר"ע אומר כנדה שנאמר וכו'); קרוב אפוא שר"מ, של סוף פרק ח', חיבר לכאן
משנת ר“ע, ור”מ בסוף פ“ח שנה בזה משנת ר”ע.

אבל מ“ב–מ”ג אינם לר"ע בוודאות:

מ“ב: מנין לספינה שהיא טהורה וכו' – משנת ר' יוסי
(רבנין דקסרין אמרין זו ספינה של חרש, ירוש' כאן) בתוס' כלים ב”ק פ“ב
ג160, וסתם כלים פ”ב מ“ג (של חרס); ו”חנניה
(בן אחי ר' יהושע) אומר נלמדה משק מה שק מיסלסל מלא וריקן" וכו' (בבלי פג
ב), ז“א שהוא חולק על “שנאמר” של המשנה, שלפיה כל ספינה – אפי' של חרס
– טהורה, והוא אינו מטהר אלא של עץ (ועי' בבלי שם); אע”פ שכפשוטה אפשר לפרש
משנתנו בספינה של עץ, וההלכה לפי־זה קדומה יותר, שהרי חנניה בן
עקביה161 אומר: מפני מה אמרו ספינת
הירדן טמאה מפני שטוענים אותה ביבשה ומורידין אותה למים (בבלי שם),
ורב אומר שם: שהרי כמה שנים נשנית משנה זו (ספינת הירדן טמאה) בבית
המדרש ולא נתגלה טעמה עד שבא ר' חנינא בן עקביא ופירשה. ולפי־זה יכולה
משנה זו להיות משנת ר"ע.

ההלכה השניה: מנין לערוגה וכו' – חולק עליה ר'
יהודה בכלאים פ“ג מ”א: ר' יהודה אומר ששה באמצע, אלא שר'
חייה שנה דברי ר' יהודה אלה על הסיפא שם (היה לה גבול גבוה טפח זורעין
בתוכה שלשה עשר וכו' ואחד באמצע); ר' יהודה אומר שמונה עשר (י"ב
וששה), ירוש' שם (כח ע"ג). וגם זו יכולה אפוא להיות משנת ר"ע.

מ“ג: מנין לפולטת וכו' שהיא טהורה, כרוב נוסחאות
המשנה, וגם בירוש' כ”י ליידן, וברא“ש ובפרחון ע' געל, וזו היתה נוסחת
הירוש'. בבלי פו א: מאן דלא מוקי כתנאי תנא רישא טהורה, וכראב"ע
במקואות פ”ח מ“ג ותוס' שם פ”ו, ולא כר"ע; וגם ההלכה השניה: שמרחיצין
וכו', מפורשת בפי“ט מ”ג בשם ראב"ע (סתם ואח"כ מחלוקת).

וההלכה השלישית: מנין שקושרין לשון של זהורית בראש שעיר
וכו' – ביומא פ“ד מ”ב: קשר לשון של זהורית בראש שעיר המשתלח, ובפ“ו מ”ו: מה
היה עושה היה חולק לשון של זהורית חציו קשר בסלע וחציו קשר בין שתי
קרניו162. אבל בסוף פ“ו: ר' ישמעאל אומר (נ"א163: ועוד אמר ר' יהודה!) והלא סימן
אחר היה להם לשון של זהורית היה קשור על פתחו של היכל וכשהגיע שעיר
למדבר היה הלשון מלבין שנאמר אם יהיו חטאיכם כשנים כשלג ילבינו, אלא
שכ”ז אין ברוב כי“י המשנה והבבלי, ובכ”י תימני אחד איתא בגליון:
ברייתא ר' ישמעאל אומר וכו‘. ואמרו בבבלי שם (סז א): ת"ר בראשונה
היו קושרין לשון של זהורית על פתח האולם מבחוץ וכו’ התקינו שהיו
קושרין על פתח אולם מבפנים וכו' התקינו שיהיו קושרין אותו חציו בסלע
וחציו בין קרניו. אמר ר' נחום בר נפח משום ר' אלעזר הקפר164
בראשונה היו קושרין לשון של זהורית על פתח אולם מבפנים
וכיון שהגיע שעיר למדבר היה מלבין וידעו שנעשית מצותו שנאמר אם
וכו'165.

הלכה זו שבמשנת שבת שאינה ר' ישמעאל (או ר' יהודה), יכולה להיות ממשנת ר"ע (= יומא פ“ד מ”ב).

ההלכה שבמ“ד: מנין לסיכה שהיא כשתיה וכו', מתאימה ליומא פ”ח מ“א, ופרק זה, כסיומו האגדי (אמר ר"ע) כולו או רובו ר”ע.

בתוס' פ"ח כג–ל נוספה עוד שורה של “מנין ל־”, ואפשר שגם אלה לקוחים ממשנת ר' עקיבא.

מ"ה – היא המשך של פ"ח: תבלין כדי לתבל ביצה קלה
ומצטרפין זה עם זה, דלא כר' שמעון בערלה פ“ב מ”י (ועי' בבלי פט
ב).

ר' יהודה נזכר כאן במ“ה, מ”ו ומ"ז.

פ"י. מ“א: המצניע וכו' והוציאו בשבת חייב ככל שהוא וכל
אדם אין חייב עליו אלא כשיעורו = כפ”ז מ“ג, ודלא כר”ש, פ“ח מ”א. ושמואל
אומר (צא רע"א): מחייב היה ר' מאיר אף במוציא חטה אחת לזריעה, וא"כ
משנתנו ר"מ.

מ“ג: בפונדתו ופיה למטה וכו' פטור, שלא כר' יהודה, בתוס' פ”ט ח (בבלי צב ב).

מ“ה: הוציאוהו שנים פטורים, לא יכול אחד להוציאו
והוציאוהו שנים חייבים. ור”ש פוטר, רישא ר' יהודה, ור“מ מחייב (בבלי צד
ב), וסיפא: לא יכול אחד וכו' ר' יהודה ור' מאיר, תוס' פ”ט
י166: זה אינו יכול וזה אינו יכול ר' יהודה ור'
מאיר מחייבים וכו‘. שם: את המת במטה וכו’ – ר' יהודה
היא167.

מ"ו: הנוטל צפרניו, אינה ענין להוצאה שאנו עוסקים בה בכל הפרק. הפרק הבא מתחיל “הזורק”, שהוא תולדת “המוציא”.

אלא שבתוס' כאן (פ"ט יא–יג), ישנן עוד הלכות, שנשמטו
כנראה מן המשנה: י“א, הנוטל מלא זוג משערו חייב, ר' אליעזר אומר
אפילו אחת (בבלי צד ב); יב, הבורר שחורות מבין לבנות וכו‘; יג, החולב
והמחבץ והמגבן כגרוגרת והמכבד והמרביץ והרודה חלות דבש בשבת חייב חטאת
וכו’168 דברי ר' אליעזר וחכמים אומרים בין ביו”ט ובין בשבת אינו חייב אלא משום שבות169, רשב"א
אומר משום ר' אליעזר הגודלת והבוחלת והפוקסת לעצמה פטורה לאחרות חייבת
וכו'.

ואח“כ בהי”ד: התולש בין בימינו וכו‘, ואח"כ טו: התולש
עולשין לאכילה כגרוגרת לבהמה כמלא פי הגדי לתקן בארץ כל שהן וכו’; טז,
המזרד זרדין לאכילה כגרוגרת לבהמה כמלא פי הגדי לתקן באילן כל שהן וכו' –
זוהי הקבלה לפי“ב מ”ב (שהיא שם שלא במקומה170 – ואין לה הקבלה שם בתוס').

ואח“כ בתוס', הי”ז: החופר והחורש והחורץ מלאכה אתת הן,
הדש והכותש והנופט מלאבה אחת הן, התולש והקוצר והבוצר והמוסק
והגודר והאורה כולן מלאכה אחת הן, (יח) המכבס והסוחט מלאכה אחת היא וכו‘.
(יט) הבורר והטוחן המרקיד והלש והאופה לאכילה כגרוגרת, לבהמה כמלא פי
הגדי וכו’.

כאן נשנו אפוא במשנת התוס' פרטי האבות: החורש והקוצר,
הדש, הבורר, הטוחן והמרקיד והלש והאופה, הגוזז (“הנוטל מלא זוג
משערו” ועי' תוס' פ"ח א: הגוזז, ב': המוסיך), המלבן (=“המכבס”)
והצובע.

וב“הנוטל מלא זוג משערו” קשרו: הנוטל צפרניו זו בזו וכו‘, וב“התולש” – התולש מעציץ נקוב וכו’, של משנתנו.

ובסדר זה היה ה“מוציא” ראשון ואחריו: החורש וכו'.

אלא שרבי השמיטו ממשנת תנא זה, ושנהו בחלקו בפי“ב
ממשנת תנא אחר, ובחלקו בפי”ג מ“ד (המלבן והמנפץ וכו'), וטעמו של
רבי בולט כאן, טעם מנימוטכני: מפני ששנה כאן במ”ה–מ“ו מחלוקות ר'
יהודה (ת"ק) ור' שמעון (לא יכול להוציאו וכו' חייב ור"ש פוטר, את
המת וכו' חייב ור“ש פוטר, התולש וכו' ור”ש פוטר), ואולי לקח מ”ה–מ"ו ־
ממשנת ר' שמעון.

“גודלת” וכו' מפורש בבבלי (צד ב) בשם ר' יוסי בר' חנינא:
גודלת משום אורגת כוחלת משום כותבת פוקסת משום טווה, ואע“פ
שהתלמוד מוסר אחרת בשם ר' אבהו (כוחלת משום צובעת גודלת ופוקסת משום בונה),
מוסר הירוש' יב ע”ג־ע"ד: ר' אבהו בשם ר' יוסי בן חנינה הגודלת חיבת משום
בונה וכו' (א' ו' זעירא לא מסתברא דילא משום אריג) הכוחלת (המשך
דברי ר' אבהו) חייבת משום כותבת הפוקסת חייבת משום צובעת.

פי"א. מ“א: וחכמים פוטרין – דלא כר' יהודה בברייתא, בבלי צז ב וירוש' יג ע”א, שהוא סובר קלוטה כמי שהונחה.

שם: הזורק ונזכר וכו' קלטה אחר וכו' קתני “הזורק” סתם, בין
מרה“ר לרה”י ובין מרה“י לרה”ר, דלא כרבי בתוס' פ“י יט, ירוש' פ”א ב
ע"ד.

מ“ו: זה הכלל וכו' – מחלוקת ב”ש וב“ה בס”ז 286, ומתני' כב"ה.

שם: זרק לעשות חבורה בין באדם בין בבהמה וכו' – זו כדברי ר' שמעון שמקלקל בחבורה חייב171, וגם פי“ד מ”א (והחובל בהן) כר"ש.

אבל בפי“ג מ”א שנינו: וכל המקלקלים פטורין, ולא שנינו “חוץ מחובל ומבעיר” כבברייתא172, שהברייתא – ר"ש173, ופי“ג מ”א – ר' יהודה (בבלי שם).

וכן משנת ב“ק פ”ח מ“ה – כר”ש174.

פי"ב. מ“א: הבונה כמה יבנה וכו‘, המסתת והמכה בפטיש
ובמעצד הקודח כל שהוא חייב – דלא כר' שמעון, תוס’ פי”א
ג175, אבל הסיפא: זה הכלל כל העושה מלאכה
ומלאכתו מתקיימת בשבת חייב – הוא כללו של ר"ש בת“כ חובה פ”א ו
(בבלי קג ב). ומעין זה פריך הבבלי שם מר“ש דתוס' לר”ש דספרא ודחיק
ומגיה.

ובתוס' פי“א א–ג: הבונה כל שהוא וכו' המכה בפטיש אחד טפיחה
גדולה וכו' רשבג”א אף המכה וכו‘. הקודח והגורר וכו’ רש"א וכו', וקרוב
כי “הקודח” הוספה היא, שהיתה כבר לפני הבבלי כאן ובמנחות נז א.

אח"כ בתוס' כאן (ד–ה): המכבה (36) והמבעיר (37) וכו'. ופירושם של אבות אלה חסר במשנה.

מ"ב: החורש – אין מקומה כאן, ואין לה הקבלה כאן בתוס',
אלא בפ"ט טו–טז. אלא שרבי צירף כאן כל הדברים ששיעורן כל
שהוא.

מ"ג: בין משני סמניות – “מאן תנא סימניות ר' יוסי” (“אמר ר' יוסי” שלאחריו), בבלי וירוש'.

פי"ג. מ"ג – משנת ר' יהודה (עי' לעיל).

מ“ד – אין לה הקבלה בתוס' כאן, אבל בתוס' רפ”ח (המקבילה
לפ"ז!) ישנם עוד דברים ששייכים בלי ספק לכאן (א־ב): הגוזז (12) מן
הבהמה וכו' מלא הסיט כפול ה"ז חייב וכו' המיסיך (17) שלשה
חוטין כתחילה וכו' הצד חלזון וכו' (בבלי עה א, ובתוס' סתם כר'
יהודה) וכמשנתנו חסר באמת הגוזז והמיסך (ו“הצד חלזון” מתקשר יפה עם
מ"ח!).

ואח"כ בתוס' (ג): כל אבות וכו' (קיצור פ“ז מ”א), (ד) כל המקלקלין וכו' (הקבלה למ"ג שלנו!).

וא"כ היו שנויות הלכות אלו במשנת התוס' בסביבת מ"ג–מ"ד שלנו!

מ“ה: רשב”ג וכו' – המשנה כולה לקוחה מביצה פ“ג מ”א, ובהו'
לו ועוד הנוסח בשבת מעין הנוסח שבביצה: כל המחוסר צידה חייב ושאינו
מחוסר צידה פטור, ומתפרש בשבת176 כמו בביצה, וכך היה כנראה הנוסח שם, שכן שאלו בירוש‘177:
בעון קומי ר’ אחא מה ניתני כל המחוסר צידה חייב ושאינו מחוסר צידה
פטור אמר לון ולא במגפל לתוכה178 אנן קיימין, אלא כל המחוסר צידה אסור ושאינו מחוסר צידה מותר.

מ“ו – ר' יהודה היא, כמו פ”י מ"ה.

פי"ד. מ"א (ששייך לסוף פי"ג!): שמנה שרצים האמורים
בתורה הצדן והחובל בהן חייב – דלא כר' יהודה אלא כר' יוחנן בן
נורי179. וסיפא: הצדן לצורך חייב שלא לצורך פטור – ר"ש היא דאמר מלאכה שאין צריכה וכו' (קז ב).

מ"ב: אמר ר' יוסי.

מ“ג: חוץ ממי דקלים – דלא כר"ע, תוס' מו”ק פ“ב יא, אלא
כ”בראשונה“. ומכיון שכן, נראה שכל פי”ד ממשנת ר' יוסי, תלמידו של
ריב"נ, הוא.

פט"ו. מ“א–מ”ב: אלו קשרים שחייבין עליהן קשר הגמלין
וקשר הספנין וכו' רמ"א כל קשר שהוא יכול להתירו באחת מידיו אין חייבין
עליו.‏ יש לך קשרים שאין חייבין עליהן כקשר הגמלין וכקשר הספנין (רש"י:
שאין חייבין עליהן כמו שחייבין על קשר הגמלין), קושרת אשה מפתח
חלוקה וחוטי סבכה ושל פסיקיא ורצועות מנעל וכו' כלל אמר ר' יהודה כל
קשר שאינו של קיימא אין חייבין עליו.

הבבלי (קיא ב) שואל למ"ב: הא גופא קשיא אמרת יש קשרין שאין
חייבין וכו' חיובא הוא דליכא הא איסורא איכא והדר תני קושרת וכו' הכי
קאמר יש קשרין וכו' ומאי ניהו קיטרא דקטר בזממא וכו' ויש שמותרין
לכתחילה ומאי ניהו מפתח חלוקה.

כבר מתוך הבבלי יוצא שלא פירש כרש“י: שאין חייבין כמו
שחייבין, שהרי פירש “קשר גמלין” זה אחרת מן “קשר גמלין” של מ”א. אבל בכלל
“אין חייבין כ־” – אינו לשון משנה בשלילה, ורק בחיוב נמצא: חייבין עליו
סקילה כזכר (יבמות פ“ח מ”ו), חייבין באחריותו כחמש סלעים של בן (בכורות
פ“א מ”ו), ונמצא בשלילה רק בבכורים פ"ד ה (ברייתא): ואין חייבין עליו על
ביאת מקדש לא כאנשים ונשים (ולא נשים, עי' תוס'), אבל שם סיכם תחילה הדברים
ששוה ושאינו שוה.

וגם רחוק מאד ש“קשר הגמלים” שבמ“א ומ”ב יתפרש בשני מובנים.

ובאחרונה נוסח כ"י קמרידג' (43, E1) קשר הגמלים וקשר180 הספנין.

והנפלא ביותר הוא. שלא נזכר בין “אלו קשרים שחייבין
עליהם”, הקשרים של “הקושר והמתיר” (פ“ז מ”ב), שהם עומדים שם בשורת האריגה
(בין “האורג” ו“התופר”) ובוודאי שפשוטו כאביי (עד ב): שכן אורגי יריעות
שנפסקה להן נימא קושרין אותה, וכר' יוסי בן חנינה בירוש' (י ע"ג).
וכיו“ב שנינו בתוס' סוטה פ”א ב: כדי שיקשור הגרדי נימא (בבלי וירוש'
שם): “קשר הגרדין”! וגם השורה של ה“חייבין” קצרה יותר מדי (אחרי:
אלו!). אלא ששני תנאים הם: ר"מ ור' יהודה.

ר"מ לפי כללו: כל קשר שהוא יכול להתירו באחת מידיו אין חייבין עליו (אפי' “קשר שהוא של קיימא”)181 מנה
קשר הגמלים בין קשרים שחייבין עליהן; ור' יהודה לפי כללו: כל קשר שאינו של
קיימא (אפי' אינו יכול להתירו באחת מידיו) אין חייבין עליו, מנה קשר הגמלים
בין קשרים המותרים. ועי' קיב א: תני חדא חייב חטאת ותניא אידך פטור אבל
אסור ותניא אידך מותר לכתחילה.

והנה במקואות פ“י מ”ג–מ“ד מנתה המשנה קשרים שא”צ שיבואו
בהם המים, שהם של קיימא, וקשרים שצריך שיבואו בהם המים, שאינם של
קיימא: בין הראשונים נמנו (מ"ג): קשרי העני (שבבגדיו) וחבט (אזן) של
סנדל, ובין האחרונים: הקשר שבפרקסים שבכתף ושנץ (רצועות) של סנדל.
ובתוס' שם פ"ז (פ"ח) ב: קשרי פונדא ופסיקיא וקשרי מנעל וסנדל (=חבט של
סנדל) וקשרי מפתח182 חלוק של אשה הרי אלו [אינן] חוצצין183 קשרי נימי פונדא ופסיקיא184 וקשרי רצועות185 (ו)מנעל וסנדל והקשר שבאפקרסין שבכתף וסדין שקשר את נימיו
הרי אלו חוצצין.

תוס' זו (אם אינה משובשת) חולקת על משנת שבת ב“מפתח חלוק
של אשה”, אבל בשאר הדברים מתאימה למ"ב. והשורה הראשונה של קשרים חסרה כאן.
(ואפשר שתוס' זו משנת ר"מ היא, והוא חשב “מפתח חלוק של אשה” בין הקשרים
שחייבים, שאינה יכולה להתירו באחת מידיה.)

ורבי השמיט חלק של החייבים מפני שמתנגדים למ"ב!

פט"ז. מ“א: כל כתבי הקדש מצילין אותן מפני הדליקה וכו'
אע”פ שכתובים בכל לשון טעונים גניזה – דלא כר' יוסי,
בברייתא186: היו כתובין תרגום ובכל לשון מצילין
אותן מפני הדליקה (בתוס': מצילין אותן וגונזין אותן) ר' יוסי אומר
אין מצילין אותן מפני הדליקה (בתוס' ליתא) א“ר יוסי מעשה באבא חלפתא
וכו' זכור אני בר”ג אבי אביך שהיה עומד ע“ג מעלה בהר הבית והביאו לפניו ספר
איוב תרגום ואמר לבנאי שקעהו תחת הנדבך, אף הוא צוה עליו וגנזו ר' יוסי בר'
יהודה אומר וכו' אמר רבי ב' תשובות בדבר וכו' אלא מניחן במקום
התורפה והן מרקיבין מאיליהן. ופשוטה של משנה כרב חסדא187 ורב הונא איתותב שם ואמרו: תנאי היא, ז”א שרב הונא כר'
יוסי.

ר' יוסי נזכר בפרק זה כחולק, במ“ב, מ”ד ומ"ה.

שם: ולהיכן מצילין אותן למבוי שאינו מפולש בן בתירא אומר
אף למפולש – ירוש' טו סע“ג: בן בתירא כר' יהודה דתנינן תמן גשרין
המפולשין מטלטלין תחתיהן בשבת דברי ר' יודה וחכמים אוסרין (עירובין פ“ט
מ”ד). ועי' בבלי קיז א. וא”כ – מתני' דלא כר' יהודה.

מ“ד: וחוזר ולובש ומוציא – “ואפילו כל היום כולו דברי
ר"מ” (ברייתא בבלי קכ א), וסיפא “אתאן לת”ק” (הרא"ש) וסתם מתני' ר"מ
היא.

מ“ה: ר' שמעון בן ננס אומר פורסין עור וכו' ועושין
מחיצה בכל הכלים בין מלאים בין ריקנים וכו‘. כולה ר’ שמעון בן ננס (חי'
הר"ן), שכן אמרו בגמרא (קכ רע"ב): הוא (רב דאמר [שם סע"א] “טלית שאחז בה
האור מצד אחד נותנין עליה מים מצד אחר ואם כבתה כבתה”) דאמר כר' שמעון בן
ננס, אימר דאמר ר' שמעון ב”נ מפני שהוא מחרך וכו' אין מדקתני סיפא ר' יוסי
אוסר בכלי חרס וכו' מכלל דתנא קמא שרי188.

ובתוס' (פי"ג ט) שנינו: ר' שמעון בן ננס אומר פורסין וכו'
מפני שמחרך וחכמ' לא הודו לו, וזו בוודאי משנת ר' יוסי החולק
(והלשון רגיל במשנתו). וא"כ מתני' דלא כר' יוסי.

מ“ז: כופין קערה וכו' – ממקור אחר היא, שהיא המשך למ”ה
(ואין לה הקבלה בתוס'); אבל מ“ח המשכה של מ”ו היא, ואגבה נשנית. ומשנה ז'
כולה ר' יהודה (אמר ר' יהודה, ועי' בבלי קכא ב: אילימא ר"י), ועי' פכ“ב
מ”ג: אר“י מעשה בא לפני ריב”ז וכו', ואולי נשנו מתחילתן שתיהן יחד, ונחלקו
ע"י רבי, והכניס את החצי כאן, בסוף ענייני כיבוי.

פי"ז. מ“ד: “ר' יוסי אומר” ליתא במשנת הירוש' ובהו' לו
ועוד. וסתם משנה היא, וכן מוכח (כמו שהעיר הגרי"ב) משבת קנז א: מוקצה
מחמת חסרון כיס אפילו ר"ש מודה דתנן כל הכלים וכו‘189, ור' יוסי מוסיף בתוס’ פי”ד א: אף צפורן גדולה, אבל
בכ“ז אפשר שעיקר פרק זה ר' יוסי הוא, שהרי במ”ח שנינו: א"ר יוסי
בד"א בכסוי קרקע וכו‘190. ור’ יוסי כר"ש ס“ל במוקצה, עי' להלן בפכ”א מ"ג.

פי"ח. מ“א: מפנין אפילו ארבע וחמש קופות של תבן וכו'
אבל לא את האוצר – כפשוטו פירושו: אבל אין מפנין את האוצר (ולא בלהתחיל
להסתפק קמיירי), וגם בברייתא שבגמרא קכז א: ת”ר אין מתחילין באוצר
תחילה, הנוסח בתוס' פי“ד ד: אין מפנין את האוצר כתחילה בשבת אבל עושה
בו שביל וכו', וא”כ אין מכאן ראיה דמתני' ר"ש כפי' הבבלי: אבל לא את
האוצר שלא יגמור (להסתפק בו) כולו דילמא אתי לאשוויי גומות אבל אתחולי
מתחיל ומני ר"ש היא וכו'.

ואמנם מ“ב: כופין וכו‘, נראה שר’ יהודה היא, שהוא
“מפרש”: א"ר יהודה אימתי וכו'; אע”פ שמן “כופין” וכו' ענין חדש הוא
ואפשר שהוא מקור אחר.

במ"ג נזכר ר' יוסי כחולק.

בסופו: וכל צרכי מילה עושין בשבת. זו הקדמה מתאימה
לפי“ט, ואינה מתאימה לפי”ח, וע"כ הגיה הירוש‘: כיני מתני’ וכל צרכי
חייה (=יולדת) עושין בשבת.

אבל אלה הם כנראה שני מקורות, וזו שבפי"ח משנת ר' יהודה,
ולה שייך גם תחילת פי"ט.

פי"ט. מ“א: רא”א אם לא הביא כלי וכו‘, ובשעת הסכנה
וכו’ ועוד אמר ר“א כורתין עצים וכו' – תרי תנאי נינהו, הראשון ר'
יהודה, שכן מפורש בברייתא שבבבלי קל ע”א: מביאז מגולה ואין מביאו מכוסה
דברי ר' אליעזר ר' יהודה אומר משום ר"א נוהגין היו בשעת הסכנה שהיו
מביאין מכוסה ע"פ עדים.

ועוד אמר ר“א, הוא תנא אחר שהקל עוד יותר בשם ר”א, ובברייתא שם: ת“ר במקומו של ר”א היו כורתין עצים וכו'.

ואם רישא ר' יהודה היא – קרוב הדבר שמ“א שייכת לפי”ח
(והיא עוד ממשנת ר' יהודה): “וכל צרכי מילה” היא אפוא הקדמה לפי“ט
מ”א.

ממ"ב: עושין כל צרכי מילה (דומה לו פכ“ג מ”ה: עושין כל צרכי המת וכו') בשבת מוהלין ופורעין ומוצצין וכו' – מקור אחר הוא.

במ“ג ר' יהודה חולק, ונזכר בה בשם ראב”ע מה שנשנה סתם בפ"ט.

מ“ד לפי נוסח הירוש' ועוד: אחד למול בערב שבת וכו' חייב,
אחד למול לאחר השבת וכו' ר”א מחייב וכו' – כתני ר"ח בשם ר' מאיר
בברייתא שבבבלי.

ור"ש שונה191 כנוסח הבבלי: אחד למול אחר השבת וכו' חייב אחד למול בערב שבת וכו' ר"א מחייב.

ורב אדא בר אהבה אומר בירוש‘: זו דברי ר“מ ור”ש אבל דברי
ר' יוסי אפי’ דבר שאין בעשייתו מצוה הואיל וטועה בו לשם מצוה
פטור.

וא“כ משנתנו – ר"ש לפי נוסח הבבלי, או ר"מ לפי
נוסח הירוש' (ועי' עוד בבלי וירושלמי) [ועי' “מבוא לנוסח המשנה”, ח”א,
311–314].

מ“ו: אלו הן ציצין המעכבין את המילה בשר החופה וכו‘, מל
ולא פרע את המילה כאילו לא מל. משנה זו אין לה פתיחה, שהרי עדיין לא דברנו
כלל על “ציצין המעכבין” או “שאינן מעכבין”: ציצין מאן דכר שמייהו?! אלא
שזהו מקור אחר (שהרי פריעה מקומה במ"ב), ותחילתו חסר: בתוס’ פט”ו ד
(בבלי קלג ב): כל זמן שהוא עסוק במילה חוזר אף על הציצין שאין מעכבין
את המילה, פירש אין חוזר אלא על הציצין המעכבין את המילה, והסוף
במשנתנו: אלו הן ציצין המעכבין וכו‘. אלא שבירוש’ אמרו (שם): פירש אינו
חוזר אלא על ציצין המעכבין את המילה (סיפא דתוספתא). אמר ר' יוחנן דברי
ר' יוסי אפי' פירש חוזר אפי' על ציצין שאין מעכבין את המילה, וכך היא
מסקנת הבבלי שם192.

רבי סתם אפוא כר' יוסי, ע"י שהשמיט את תחילתה
של הלכה זו, או שהשתמש כאן במשנת ר' יוסי, ולא העתיק את
כולה.

פ"כ. מ“א: וחכ”א וכו' אבל נותנין לתלויה ביו“ט. בתוס'
פט”ז א: אמר ר' יהודה אימתי אמרו נותנין לתלויה ביו“ט בזמן שנתן עליה
מערב יו”ט וכו' – “אימתי” של ר' יהודה “לפרש”, וא"כ אפשר שהכל משנת ר'
יהודה, אלא שרבי השמיטו, מפני שהוא חולק עליו בזה193.

במ“ב: ועושין אינומלין בשבת ר' יהודה אומר בשבת
בכוס, ביו”ט בלגין ובמועד בחבית; זהו גם מין "אמר ר' יהודה בד"א
בכוס וכו' ".

מ“ג: אין שורין את החילתית בפושרין – “הא בצונן מותר”
ור' יוסי היא (בבלי קמ א); בתוס' פט”ז ג: אין שורין את החלתית בפושרין
[בשבת] ר' יוסי אומר בצונין מותר בחמין אסור, בבבלי שם: דתניא אין
שורין את החלתית לא בחמין ולא בצונן ר' יוסי אומר בחמין אסור בצונן
מותר. שם: ואין שורין את הכרשינין וכו' אבל נותן לתוך הכברה – מתני' דלא כי
האי תנא דתניא ראב"י אומר אין משגיחין בכברה כל עיקר (בבלי קמ ע"ב).

מ"ה: הקש שעל גבי המטה וכו' – נשנית כאן, כמו שהעירותי כבר, מפני “ואם היה מאכל בהמה”, שאנו עוסקים בו במשניות שקדמו.

ואגב “או שהיה עליו כר או סדין מנענעו בידו” נסמך: מכבש של
בעלי בתים וכו‘, משום דברי ר’ יהודה: אם היה מותר מע“ש מתיר את כליו
ושומטן194, כלומר את כלי המכבש כמו ששנינו
בתוס' פט”ז ה: מכבש של בעלי בתים שהתירו להיות נוטל ממנו את הכלים נוטל את
המקל ואת הלוחיים ומחזירן לשידה מפני שהן כלים (והיא משנת ר' יהודה),
וטעמו מפני הכלל הסמוך בתוס' (ה"ו): כל שיש בו דברים הניטלין ויש בו דברים
שאין ניטלין נוטלו ונוטלן הימנו ומחזירן למקומן. ובזה מתקשר פכ"א: נוטל
אדם את בנו והאבן בידו וכו'.

פכ"א. מב: היתה בין החביות מגביהה ומטה על צדה והיא
נופלת – ר' יוסי היא, בבלי קמב ב: תניא ר' יוסי אומר היתה החבית מונחת
באוצר או שהיו כלי זכוכית מונחין תחתיה מגביהה למקום אחר על צדה והיא נופלת
ונוטל הימנה מה שצריך לו ומחזירה למקומה.

מ“ג: בש”א מגביהין וכו‘, בבלי קמג א: אר“נ אנו אין לנו
(“אין אנו סומכין על משנתנו כמות שהיא שנויה”) אלא ב”ש כר’ יהודה (דאית ליה
מוקצה) וב“ה כר”ש.

ואמנם המשנה מוחלפת בכל כי“י ובד”ר ובירוש‘: בה"א
מגביהין וכו’, וזו משנת ר' יוסי בתוס' פט“ז ו: בה”א מגביהין וכו' אמר
ר' יוסי עינוותנותו של ר' זכריה בן אבקולס וכו'.

ואמנם גם ר' יוסי לית ליה מוקצה, כר“ש, שכן אמרו על
משנת כלים פי”ח מ“ב (סתם כלים): ההיא ר”ש היא דלית ליה מוקצה (בבלי מד
ב).

וגם סיפא: שער של אפונין וכו' – “ר”ש היא דלית ליה מוקצה" (בבלי קמג א).

וקרוב שכוליה פירקין ר' יוסי.

פכ"ב. מ“א: חבית שנשברה מצילין הימנה מזון שלש
סעודות – פשוטו כר' יוסי בפט”ז מ“ב: לעולם מצילין מזון שלש סעודות. ור'
יהודה ור' אלעזר חולקין במשנה זו, ובברייתא (בבלי קמה ב) גם ר"ש כר”א:
ור"א ור"ש מתירין.

מ“ג: ואין נוקבין מגופה של חבית דברי ר' יהודה וחכמים
מתירין (– ברוב הנוסחאות: ור' יוסי מתיר) ולא יקבנה מצדה (דברי הכל!)
ואם היתה נקובה לא יתן עליה שעוה וכו' אמר ר' יהודה מעשה בא לפני
ריב”ז בערב ואמר וכו' – סיפא: ואם היתה וכו'. כולה ר' יהודה.

מ"ד: נותנין תבשיל וכו' – אינו עומד בשום קשר עם זה שלפניו, ואין לה הקבלה בתוספתא.

ואת הצונן בחמה בשביל שיחמו – כב"ה בברייתא שבבבלי מב
א (ירוש' ו ע"ב), וכפשוטו הוא בניגוד לפ“ג מ”ד (“והביאו” כפשוטו –
בשבת).

ואין למשנה ד' קשר עם מ“ה ומ”ו, אלא ע“י פ”ג מ"ד
(“מעשה שעשו אנשי טבריא” וכו'), ואמנם כבר אמרתי שבתוס' שם פ"ג ישנן כמה
הלכות ששייכות לפרק שלנו, ונראה שהכל נשנית במשנת תנא אחד במקום
אחד.

ו“שוטחן בחמה” דסיפא – דלא כר' אלעזר ור' שמעון (בבלי קמו סע"ב).

ומ"ה: לא יביאם בידו אבל עשרה בני אדם מסתפגין באלונטית
אחת וכו' ומביאין אותה בידן – רישא (חנניה) בן חכינאי היא (בבלי קמז
ב), ור"ש פליג, “דר' שמעון אומר מסתפג אדם באלונטית (עי' ד"ס)
ומביאה בידו לתוך ביתו” (שבת שם ועירובין פח א), ולברייתא (עירובין פו ב)
ר' חנניה בן עקביה התיר הבאת אלונטית, וכן ירוש' שבת (פ“ג ו ע”א),
ושמואל אומר שם על רישא (ולא יביאם בידו): והדא מתניתא קודם עד שלא התירו
הבאת לונטיות, ונמסר שם בשם שמואל: רבי התיר לונטיות.

פכ"ג. מ"א: שואל אדם וכו' וכן האשה מחברתה ככרות –
בבלי קמח ב: בשבת הוא דאסיר (“לומר הלויני”) אבל בחול שפיר דמי לימא
מתני' דלא כהלל דתנן וכן היה הלל אומר לא תלוה אשה ככר לחברתה עד
שתעשינה דמים וכו'.

וסיפא: ואם אינו מאמינו מניח טליתו אצלו ועושה עמו חשבון
לאחר שבת – בפט“ז מ”ג שנינו: ואם היו פקחין עושין עמו חשבון אחר השבת,
ועי' ירוש' שם טו ע"ד.

ובסיפא: וכן ע“פ בירושלים שחל להיות בשבת מניח טליתו אצלו
וכו' – זו משנת ר' אליעזר בס”ז 257: ר' אליעזר מוסיף ארבעה דברים
(“שדוחים את השבת”) חתיכת יבלתו ונותן משכון ולוקח, הרכיבו מירושלים
להר הבית והבאתו מחוץ לתחום, שהיה ר' יהושע אומר הבאתו מחוץ לתחום אינה
דוחה את השבת, אבל בפסחים פ“ו מ”א: הרכבתו והבאתו מחוץ לתחום וחתיכת
יבלתו אין דוחין את השבת רא“א דוחין; לפי ס”ז חולק ר' יהושע רק על “הבאתו
מחוץ לתחום”, ואמנם לעירובין פ“י מי”ג “חותכין יבלת
במקדש”195. ואפשר שמשנתנו היא משנת ר' יהודה ששנה משנת ר' אליעזר.

מ“ב: ומפיס וכו' ומטילין חלשים וכו' – תרי תנאי, ורישא – רשב”א (תוס').

מ“ג: אבל מחשיך הוא לשמור ומביא פירות בידו (“הואיל ועיקר
החשכתו לא היתה לכך”) כלל אמר אבא שאול כל שאני זכאי וכו' – כפשוטה כולה
אבא שאול היא, ובתוס' פי”ז יג בא כללו של אבא שאול אחרי “לפקח על
עיסקי כלה” (מ"ד): מחשיכין על התחום לפקח על עיסקי כלה כלל אמר אבא שאול
וכו' ועל עיסקי המת וכו'.

פכ"ד. מ"א – ר"ש מוסיף196: ר' שמעון197 אומר היה עליו שליף מלא198 נכנס תחתיו ומפרקו199.

מ“ב–מ”ד אין מקומם כאן, אלא לעיל פי“ח, בין מ”א למ“ב, ולמ”א
ומ"ד אין הקבלה בתוס', אבל ישנה למ"ג.

מ“ה – תלויה באויר, ואין לה הקבלה בתוס', אבל היא משנה ישנה, ופוקקין את המאור שייך – לפי”ז מ"ז!

צירוף־המשניות בולט אפוא במסכת שבת: יש בה ממשנת ר“מ, ר'
יהודה, ר' יוסי ור”ש ור' אלעזר: דברים ששייכים למקום אחד במקומות שונים
ודברים החולקים זה על זה במקומות שונים, וגם במקום אחד.

וידו של רבי ניכרת בה, בין בהכרעות בין בהשמטות ובין בסידור ובצירוף של מקורות.

אבל אצ"ל שכמה משניות שלה ישנות־נושנות הן, הרי “הלכות
שבת”, שהן כהררים התלויים בשערה, כבר נמנו במשנת חגיגה, שהיא מזמן
הורדוס.

והרי משנת פ“א מי”א: משלשלין את הפסח בתנור עם חשיכה
ומאחיזין את האור במדורת בית המוקד, ופכ“ג מ”א; וכן ע“פ בירושלים שחל להיות
בשבת וכו', וכן מ”ב: ומטילין חלשים על הקדשים וכו', בוודאי משניות מזמן
הבית הן.

ולא יצא האיש בסנדל המסומר (פ“ו מ”ב) – גם היא משנה ישנה200, וגם עיקרה של פ“ו מ”ח (ונכנסין בהן
בעזרה – ואין נכנסין בהן בעזרה) ומ“ט (ובני מלכים בזוגין) – מזמן
הבית. ופי”ד מ“ג (מי דקלים) הוא “משנה ראשונה” (“בראשונה”) שלפני
ר”ע.

וגם המשנה האחרונה (פכ“ד מ”ח) – מזמן הבית. אלא שלפנינו בשבת בעיקרו – נוסח של תלמידי ר"ע.

על סידור המשניות בתוס' שבת העירותי בפתיחתי זו בכמה
מקומות: ניכר שהיה לפניה משנה, או משניות, בסדר אחר ובהיקף אחר; יש בה כמה
משניות מקבילות ושאינן מקבילות. כמה ממשנת ר' יוסי, וגם כל פרק “דרכי
האמורי” (פ“ו–פ”ז) ממשנת ר' יוסי, אע“פ שעיקרן משנה קדומה, שכבר הזכירה ר”מ, ת“כ אחרי פי”ג ט: רמ"א אלו דרכי האמורי שמנו חכמים.

אף כמה הלכות אחרות שנזכרו במסכת שבת עתיקות מאד, בכל־אופן מזמן הבית.

כך נזכר “תחום שבת”, σαββάτου ὁδός במפעלי השליחים (א יב).

“הדלקת הנרות”, מזכיר יוספוס (אפיון II 39), סנקה (47,95.Epist) lucernas sabbatis, פרסיוס (194–179 V.Sat), יובנל (106–105 XIV.Sat) ועוד201.

ההלכה שלא יכנס אדם לדין בע“ש “מן המנחה ולמעלה”, היתה
נוהגת בזמן הבית אפילו בחו”ל, כמו שמעידה תעודתו של אגוסטוס קיסר לבני
קיריני202, “מן השעה התשיעית” ז“א מנחה קטנה203. ש”אין דנין" בשבתות ויו"ט (ביצה
פ“ה מ”ב) יוצא כבר מחשמונאים א' י לד–לה, ומפורש אצל
פילון204: על כן אין אנו רשאים לבטל את חוקי
היום (השבת), כגון להדליק אש, לעבוד בשדה או לשאת משאות, או
לדון

ולפסוק דין, או לקבל פקדון או לגבות חוב (עי' שבת פכ“ג
מ”א). ואסמכוהו אקרא (משנת ר"א 367־8): מניין למקח וממכר והלואה
ופקדונות שנקראו מלאכה שנאמר אם לא שלח ידו במלאכת רעהו. מניין
לדינין ולטענות ולערעורין וכל מעשה בית דין שנקראו מלאכה שנא' כנניהו
ובניו למלאכה החיצונה על ישראל לשטרים ולשפטים (ואלו “שבות” הם, ביצה פ“ה
מ”ב).





III. עירובין

א. קדמותה

“עירובין” תקנה ישנה היא, שנתייחסה כבר לשלמה המלך205, ונהגו בעירוב כבר בזמן הבית, אע"פ שהצדוקים לא היו מודים בעירוב206.

וגם המסכת בעיקרה ישנה היא בוודאי207, אע“פ שבצורתה של עכשיו היא ברובה – משנת תלמידי
ר”ע.

והלכות עירובין הן באמת חלק מ“הלכות שבת”, שנזכרו בחגיגה
פ“א מ”ח. ואמנם אותה הרשימה המקבילה למשנת חגיגה שבתוס' חגיגה סוף פ“א, –
ישנה בלשונה גם בתוס' סוף עירובין. זאת אומרת שסוף עירובין הוא סיום
“הלכות שבת”208. ואמנם פ"י שייך כולו למסכת
שבת, כמו שהעירו כבר התוס' (צה א); [פ”י מ“א–מ”ב שייכות באמת לשבת פכ“ד
(אחרי מ"א)209, שמ”א שלו שייכת לעיקרו של
דבר לפכ“ג מ”ג–מ“ד (מ“ה נשנית שם אגב צרכי מת שנזכרו במ”ד) ו”מחשיך" של כאן
מ“א שייך ל”מחשיך"

של שבת פכ“ג. (ומ”ב שלנו – כפשוטה – היא אחת עם הברייתא
שבבבלי צז א: ובסכנה מוליכן פחות פחות מארבע אמות, שהיא משנת ר“ש, וזהו
“נותנן לחבירו וחבירו לחבירו”210, והן הן “פחות
פחות מד”א” של “מי שהחשיך” (שבת קנג ב) וגם בפכ“ד מ”א “חצר החיצונה” כמו
במ"ב שלנו.]

ומתחילה היו כנראה שתי המסכות שבת ועירובין – מסכת
אחת גדולה, אלא שמפני גודלה (“הלכות מרובות”) חילקוה
לשתים211.





ב. מקורותיה

חוץ ממשנת ר“מ – יש בה הרבה ממשנת ר' יהודה, ויש בה
ממשנת ר' יוסי, וממשנת ר' שמעון. גם ר' אלעזר נזכר כאן
הרבה, שלא כרגיל212. מצטיינת היא מסכת זו גם
בשמות תנאים מאוחרים: בזו אמר ר' דוסתאי בר רבי ינאי משום ר'
מאיר שמעתי וכו' (פ“ה מ”ד), ר' יוסי ב”ר יהודה (פ“א מ”י), סומכוס [תלמידו
של ר"מ] (פ“ג מ”א).

שישנם מקורות שונים במסכת זו יוצא כבר מן הכפילות (פ“ב מ”ו ~ פ“ו מ”ד; פ“ג מ”א ~ פ“ז
מ”י דברי ר"א), ומן הסדר המבולבל, ששונה בהרבה מן התוס‘: בפ"ג נכנס
בתוס’ (פ"ד, ה–יז) בין מ“ה ומ”ו כל המקביל לפ"ד, ‏ואח“כ ההלכות
המקבילות למ”ו–מ"ט!

זאת אומרת שבמשנתנו נכנסו כאן מ“ו–מ”ט ממקור אחר
(עי' להלן), אגב “מתנה” שבמ"ה (ובתוס' פ“ד ב יש עוד אחרי מ”ה: מתנה אדם
על עירובו ואומר עירובי לשבתות ולא לימים טובים וכו‘, אבל דברי ר’
אליעזר, שם רפ"ה א!)213.

ואחרי פ"ו של המשנה מסודרות בתוס' (פ"ט א) ההקבלות
לפ“ז מ"ו–מי"א ופ"ח מ”א ואח“כ (פ“ט יג–פ”י) ההקבלות למ”א–מ“ה ופ"ח
מ”ג–מי"א.

ז"א שפ"ז מ"ו עד פ"ח מ"ב לקחות ממקור אחר214.

ולפ“י מ”ג מסמיכה התוס' (פי"א יד) הקבלה למ“ט: אבל
מפתח אנו כן וכו' ואח”כ (פי"א יז) הקבלות למ“ט–מי”ד, ואח"כ הסיום
שהזכרתי: הלכות שבת וכו'.

וההקבלות למ“ד–מ”ח של פ“י מסודרות בתוס' בפי”א ה–יא.

ז“א שגם פ”י מ“ד–מ”ח ומ“ט–מ”י, הם ממקור אחר.

ואמנם ברור לי215, שדברי ר'
שמעון (“ר' שמעון אומר”) שבסוף עירובין: מקום שהתירו לך חכמים משלך נתנו
לך שלא התירו לך אלא משום שבות – סיום מסכת עירובין שבמשנת ר"ש
הוא216. ובמשנת ר“ש היו דברים אלה סמוכים לדבריו
שבפ”י מ“ג: רש”א אפילו בארץ עצמו גוללו אצלו שאין לך דבר משום שבות עומד
בפני כתבי הקדש (וגם רישא: היה קורא בספר על האסקופה וכו' – ר“ש היא,
בבלי צח רע”א). להלכה זו הסמיך ר“ש את הערת־הסיום שלו: מקום
וכו'217. וכשהכניס רבי כאן, אחרי מ”ג, את
מ“ד–מ”ח, מ“ט–מ”י, ומי“א–מט”ו, ממקורות אחרים, השאיר את סיומו של ר"ש
במקומו, בסוף המסכת. ע“י כך נעשו הדברים סתומים וחתומים, כי פי' הבבלי,
שר”ש החולק על ת“ק של מי”ג (מי"ג!) ואינו מתיר אלא עניבה (ברייתא קג א)
שהיא שבות, משיב בזה לבעל־מחלוקתו: ואם תשאלני למה א"כ אני מיקל בתחומין
(בפ“ד מי”א!), הריני משיב: מקום וכו'; פירוש זה דחוק ורחוק בין מצד סגנון
המשנה ובין מצד מרחק המקום218.

ישנם כאן אפוא קטעים ממשנת ר“ש (במ“ב ומ”ג וסוף מט"ו), וכן כל מ”ו בפ"ד על פי הפשט כולה ר' שמעון (אמר ר"ש)219.

ר' שמעון נזכר כאן כמה פעמים: פ“ה מ”ו, פ“ו מ”ה, פ“ח מ”ב, מ“ה, פ”ט מ"א, ואלה שהזכרתי לעיל, והוא נזכר הרבה גם בתוס'.

וקרוב מאד שרבי השתמש בעירובין של ר' שמעון.

הרבה יש בעירובין ממשנת ר' יהודה220: כמעט כל פ"א ממשנת ר' יהודה הוא: מ"ב בש“א לחי וקורה
וכו' – משנת ר”י, וכיוצא בה הוא שונה בסוכה פ“א מ”ז ובתוס' כלים ב“מ פ”ד ה
מחלוקת ב“ש וב”ה: ו“משום ר' ישמעאל אמר תלמיד אחד לפני ר”ע" (פ“א
מ”ב)221 הוא כמסורת ריב“ל (עירובין יג א) ר'
מאיר, ובוודאי שרבי לא שנה כך “תלמיד אחד”, במקום “ר”מ”, אלא שזה
לשון חברו ר' יהודה222. מ“ה – כולה ר' יהודה (ירוש'); מ”ו ומ“ז, ששונות “לחיין”, – סתם כר' אליעזר223
– בוודאי ממשנת ר' יהודה, ששנה תמיד משנת ר”א224. ו“מטמא משום גולל” שבמ“ז מובא בסוכה כד
א בלשון ר' יהודה מטמא, ואע”פ שאינו בכי“י, – לעיקרו של דבר הוא נכון, שכן
יוצא מפורש מברייתא דסוכה כג א, שת”ק הוא – ר' יהודה, וכן מ“ח–מ”י (עד
“דברי ר' יהודה”) משנת ר' יהודה היא.

וכן יש בפ"ב הרבה ממשנתו: מ“ד, ר' יהודה אומר אם וכו'
– מ”ה, הכל ממשנת ר“י, והוא ששנה במשנתו: ועוד אמר ריב”ב וכו', כדרך
השונים באותו זמן (עי' להלן), והוא שהוסיף לדברי ריב“ב, שלא רק “שומירה
ובית דירה”, אלא גם בור ושיח ומערה הרי הם כשומירה ובית דירה, אבל בסמוכה
לעיר מודה, שהרי שנינו בביצה פ”ד מ"ב: איזהו קרפף כל שסמוך לעיר
דברי ר' יהודה (עי' ירוש‘: מחלפא וכו’).

וכן מ"ו: אמר ר' אלעאי שמעתי מר"א וכו' – ממשנת ר' יהודה בנו היא.

וכן פ“ג מ”א שהוא סתם כר“א (עי' לעיל) – משנת ר”י הוא.

ובפ“ו מ”ב שנינו: ר' יהודה אומרה בלשון אחרת מהרו וכו' – בוודאי ממשנתו.

וכן פ“ז מי”א: אמר ר"י במה דברים אמורים וכו'.

ובפ“י מ”א: אבל בחדשים פטור – סתם כר"י (בבלי צו ב).

וכן מי"ג: מחזירין רטיה במקדש אבל לא במדינה (ע" ברייתא קב ב).

ובפ“ג מ”ד–מ“ח שנינו: ר' יהודה אומר וכו‘. ועוד אמר ר’
יהודה וכו'. וכן פ”ט מ"ד: דברי ר' יהודה וחכמים אוסרין ועוד אמר ר'
יהודה וכו'.

“ועוד” זה הוא סימן לציטט ממשנת חכמים, ואינו עומד כלל
בשום קשר פנימי עם תוכנו של המאמר הראשון, אלא הוא כמו “ואמר ר' פלוני”
שבבבלי, כלומר, שחרז השונה כאן בדרכו כמה דברים שונים, רק מפני שם
האומר: “ועוד” זה כבר גרם קשיים לבעלי התלמוד האחרונים225, מפני שחשבו שיש כאן קשר בתוכן המאמרים.

אבל “ועוד” נמצא במשנה אפילו במקום שיש בו “תרי תנאי”, או
שהמאמר השני מתנגד לראשון; בסוכה פ“ב מ”ו (“חזר בו ר”א", מחלפא
שיטתיה), ובביצה פ“ד מ”ז ועוד, בניגוד לפ“א מ”ג (מחלפא שיטתיה דר"א). ובשבת
פי“ט מ”א – בוודאי שני תנאים שנו אותה, והראשון הוא ר' יהודה משום ר“א
(בבלי קל ע"א). ואין שום שייכות גם בין ריב”ב שבפ“ב מ”ד ומ“ה (עי' לעיל).
וכך אין שייכות גם בין דברי ר”א שבנדרים פ“ט מ”א ומ“ב, וכן בין דברי ר”מ
שבפ“ט שם מ”ג ומ"ד. אלא שזו היא דרך שונים שלפני רבי, שהיו חורזים כך
דברים בדברים.

ובפ“ג מ”ז–מ"ח אנו יודעים (עי' להלן), שהשונה הוא ר' יוסי, ששנה: יהודה היה אומר וכו' ועוד אמר יהודה וכו'.

וכך הוא גם שימושו של “וכן” בתוס‘: תוס’ שבת פ“ז כג, סוכה
פ”ב ב, עירובין פ“ג (פ"ב) ח דפו' וכ”י ו‘, פ“ט ד, ב”מ פ“ג יח (גם הלכה כ'
ר' יהודה היא = ידוש' ב"ק ז א), פי”א ט, ב“ב פ”א ט דפו’, סנהד' פי“ב ט,
אהלות פי”ד ה.

בכל אלה אין שום קשר בין ההלכות חוץ משם האומר226.

וממשנת ר' יוסי:

פ“ג מ”ו–מ“ט, שהוא ממקור אחר (עי' לעיל). רב העיד (לט א):
מאן לא הודו לו – אמר רב – ר' יוסי דתניא וכו' (תוס' פ"ד). פירוש דברים
אלה הוא כפי' הדברים בשבת סו א: אמר רב הונא מאן הודו לו ר' מאיר ומאן
לא הודו לו ר' יוסי. ז”א שמשנת עדיות משנת ר' מאיר היא
והתוס‘227 – משנת ר' יוסי; ואמנם דבר זה מתברר גם ממשנת כלים והתוס’228.

ור' יוסי הוא ששנה במשנתו: יהודה היה אומר וכו'
ולא הודו לו חכמים. ועוד אמר יהודה וכו' ולא הודו לו חכמים. ר'
דוסא בן הרכינס אומר (ר' דוסא רגיל במשנת ר' יוסי) וכו' ולא הודו לו
חכמים (מ“ז–מ”ט).

ואמנם זו היא כנראה דרכו של ר' יוסי במשנתו לשנות: אמר
פלו' – ולא הודו לו חכמים, תוס' מע“ש פ”ב א: אמר ר' יוסי זו משנת
ר“ע וכו' וחכמים לא הודו לו, ובנדרים כד א (והברייתא בוודאי ממשנת ר'
יוסי לנדרים): ולא הודו לו, ובתוס' חולין פ”ט יד (שהוא כנראה ממשנת ר'
יוסי לחולין): וחכמים לא הודו לו. ועל דברי ר' יהודה נמצאים במשנה
שלנו “ולא הודו לו חכמים” עוד בפסח' פ“ה מ”ח, תענית פ“ד מ”ז ובכורות פ“ו
מ”י, והן כנראה כולן ממשנת ר' יוסי. ועל תנאים אחרים, תענית פ“ג מ”ז
(אחרי דברי ר' יוסי!) וזבחים פ“א מ”ג (= ידים פ“ד מ”ב), ובברייתא פסח'
ג רע"א: ר' נתן אומר וכו' ולא הודו לו חכמים229.

ופ“ז מ”ג: מלא עפר או צרורות, כר' יוסי (עי' בבלי עט
א), וכנראה שכל הענין, מ“א–מ”ה – ממשנת ר' יוסי (ועי' לעיל). ואולי גם
מ“ו–מ”ט (א“ר יוסי בד”א וכו').

אלה הם, חוץ ממשנת ר"מ230, המקורות העיקריים שהשתמש בהם רבי במשנת עירובין.

ובזה אנו באים לגוף המשנה.





ג. הערות ופירושים

פרק א

מ"א מבוי = מבוא (ארמית בבלית: מבואה), ר' מבואות.

(למעלה). ליתא בד“ר וכי”י וירוש' ור“ח, וליתא בציטט
שבבבלי סוכה ב א (עי' ריטב"א), וכן ליתא בתוס' רפ”א ובברייתות שבגמרא ג ב.
וכן ליתא בסוכה בכי“י. וכיו”ב כלים פ"ז מה: היו גבוהין משלש אצבעות.

ימעט. בתוס' שם: כיצד ממעטו נותן עליו קורה מעשרים ולמטה231, וכן ברי"ף: כיצד ממעטו נותן עליו קורה מעשרים ולמטה כי היכי דהוי חלליה עשרים (ועי' רא"ש).

“והיכל גופו חללו עשרים” שברישא דברייתא שם – אין בתוס‘,
ובר“ח: והא היכל חלליה עשרין הוא, ובכן דיוקו של ר"פ הוא,
לסייע לרבא ש”חלל סוכה תנן חלל מבוי תנן“. ו”משפת" שבברייתא אין בתוס’
ורי"ף, ואפשר לפרש “מעשרים ולמטה” ועשרים כלמטה. ובירוש' (יח סע"א):
כיצד ממעט עושה איסטבה (דוכן) על פתח המבוי, מעין שאמרו בסוכה (בבלי סוכה ד
א): היתה גבוהה מעשרים אמה ובנה בה איצטבא וכו'.

והרחב. בכי"י: הרחב (עי' ד"ס). ומילתא באפי נפשה היא,
ור' יהודה חולק בברייתא (ג ב וי' ע"א) גם בזו, ופליג בגובהה לרחבה
(שם). אבל אפשר שזו משנת תנא אחר, והוא לא שנה דברי ר' יהודה, ועי'
להלן.

ואם. בכי"י: אם. ובברייתא (יא א) תניא: מבוי שהוא גבוה מעשרים ימעט ואם יש לו צורת הפתח אינו צריך למעט.

ובברייתא שניה (שם): מבוי שהוא גבוה מעשרים אמה ימעט והרחב
מעשר ימעט ואם יש לו צורת הפתח אינו צריך למעט ואם יש לו אמלתרא אינו
צריך למעט, בבלי (שם): “ארישא”.

אבל בירוש' (יח ע"ג): והרחב מעשר ימעט. כיצד ממעט נותן מלתרה232 בפתח המבוי. לרוחב אתאמרת ורבנן עבדין לה אפילו בגובה233. וא"כ מלתרה
זו זקופה היא, כמו “פס” שבתוס': כיצד ממעטו “עושה לו פס וממעטו עד
עשר אמות”234, וקורא לה “מלתרה” שהיא עומדת באמצע הפתח, כקורה שבאמצע תקרה.

ואם כך, אפשר שהמשנה הראשונה שנתת רק: אם יש לו צורת פתח אינו צריך למעט; וע"כ היו תנאים שהמשיכו זו לרישא.

ובתוס' שם שנו: מבוי שיש לו צורת פתח אע"פ שרחב מעשר אמות
הרי זה אין צריך למעט = משנה; וודאי הוסיפה זה התוס' מפני שבמשנה שלה
לא היו הדברים מפורשים. ועי' ירוש‘: ר’ יודה כדעתיה וכו'.

מ“ב בש”א וכו'. ר' יהודה היא, כיו“ב בסוכה פ”א מ"ז.

לחי וקורה. נחלקו בלשון “משנה ראשונה”: לחי וקורה, אם ו' זו ו' החיבור היא או ו' המחלקת: או235. ור"א שאומר “לחיין” סובר שאגב “קורה” תפסה המשנה “לחי” בל' יחיד.

ר"א אומר לחיין. ובעו בבבלי וירוש': אם כב“ש או כב”ה, אבל ר"א שמותי הוא.

תלמיד אחד. כזה תוס' זבים פ“א ח, ובמשנה זבים פ”א מ“ב סתם: ר' ישמעאל אומר. וריב”ל (יג א) אומר שבכל מקום הוא ר' מאיר.

המשנה היא משנת ר' יהודה בוודאי, אבל שנה כאן בלשון
ר"ע, עי' בבלי יג א: תניא אמר ר"ע לא אמר ר' ישמעאל דבר זה אלא אותו
תלמיד אמר דבר זה.

ובבבלי יב א שנו: אמר רשב"ג לא נחלקו וכו' שאינו צריך כלום236, ואפשר שהוא ה“תלמיד” (בתוס'
פ"א נוסח אחר) ובירוש' (יט א): אינו צריך קורה (ושם בטעות: ד'
טפחים).

אמר ר"ע וכו'. ורישא ר“י אליבא דר”ע (ועי' בבלי).

מ"ג אריח. ארחא, חצי לבנה. ועי' מגילה טז ב237: אריח ע“ג לבנה ולבנה ע”ג אריח

כמות בנין חומה, ובב“ב פ”א מ“א: בלבנים זה נותן טפח
ומחצה וכו', ז”א שרחבה ג“ט (וגם ארכה) ומונחת לאורך הכותל (ועי'
תוי"ט). ועי' ירוש' יט ע”א: אמר רבי בא כדי לקבל עליו דומוס של ארחין
לאורכו (ריטב"א: לרחבן) תני רשבג“א כדי לקבל עליו דומוס של
ארחין לרוחבו (ריטב"א: לאורכן) וכו' על דעתיהון דרבנן ארבעין ארחין
על דעתיה דרשב”ג עשרין ארחין238, ומכאן יוצא שהאריח הוא טפח וחצי על שלשה טפחים239.

ומשנתנו – רשב"ג (ועי' לעיל), ומשנת הבבלי הוגהה ע“פ ת”ק.

מ"ד ת“ק – ר”מ (ירוש').

מ"ה היתה של קש וכו'. ר' יהודה (ירוש‘, ר’ זעירא).

עקומה וכו'. ר' יהודה היא (ירוש').

עגולה וכו'. ר' יהודה (ירוש').

כל שיש וכו'. בכי“י ובירוש‘: אם יש בהקיפה שלשה טפחים יש בה וכו’. ומשנתנו הוגהה ע”פ ההכרעה שבבבלי240. ומכיון שאין זה כלל חשבוני לא דק241.

מ"ז ור' יוסי אוסר. כך בד“ר וכו' והו' לו, אבל בבבלי
וירוש' וכ”י פ' וה‘: מאיר. וכך יוצא מברייתא דבבלי סוכה כג א (ובקיצור
עירובין מד א) וכן ברי"ף ופי’ ה“ר יהונתן, וכן הגיה ה”ר יהוסף (אבל נו'
הרמב"ם כמשניות).

אבל לפי זה קשה לשון הירוש‘242:
רבי מאיר דלחיים מטמא משום גולל רבי מאיר מטהר. ולא הביא מרישא, אלא
שבכלל הלשון קשה, שאמר ר' מאיר "דלחיים" וסיים ב“גולל”, והיה צ“ל: ר”מ
דגולל, או: ר“מ דעירובין, אלא נראה שזהו פירוש מאוחר (מטמא משום גולל ר"מ
מטהר), ע”פ נוסח ר' יוסי, אע“פ שאותו הפירוש ישנו גם בסוכה, וגם בשרידי
ירושלמי בעירובין. ואמנם לפי הברייתא שבירוש' עירובין שם: תני כל דבר
שיש בו רוח חיים עושין אותו דופן ואין עושין אותו לחי דברי ר”מ וכו’.
ובאמת אומר ר' יוסה בירוש‘: תרין תנאין אינון וכו’, עי' שם. ואמנם בתחילת
הברייתא הבבלית שנו: עשאה לבהמה דופן לסוכה ר' מאיר פוסל וכו' שהיה
ר' מאיר אומר כל דבר שיש בו רוח חיים אין עושין אותו לא דופן לסוכה ולא
לחי וכו'. א"כ באמת תרי תנאי.

וברייחות דתוס' סוכה פ"א (עושה אדם את חבירו דופן וכו') ועירובין מד א, מתאימות לברייתא שבבבלי.

וכותבין עליו וכו'. גטין פ“ב מ”ג.

מ“י דברי ריב”י. עי' ברייתא שבבבלי טז ב: אחד יחיד
ואחד שיירא לחבלים וכו‘. וברייתא דר’ יהודה שם ותוס' פ“ב, ותרי תנאי הם.
ועי' ירוש' יט סע”ג: אתייא דר' יוסי ביר' יודה בשיטת אביו וחלוק על אביו.
בשיטת אביו ביחיד יתר (צ"ל: פחות) מבית סאתים וחלוק על אביו בשיירא פחות
(צ"ל: יתר) מבית סאתים וכו‘. ועי’ בבלי יז א: משום דקאי אבוה בשיטתיה
(ביחיד). ופי' רש"י ליתא בגמרא! ועי' יח א: וחבלין לשיירא!

מרחיצת ידים. רק בחלה פ“א מ”ט (בכורים פ“ב מ”א): החלה
והתרומה וכו' וטעונין רחיצת ידים (שסתם ידים פוסלות בתרומה) אבל “רחוץ
ידים” רק בכהן ועבודה (ואכילת תרומה עבודה היא), כלשון הכתוב,
אבל כשעוסקים גם בחולין אומרת אפילו משנת חגיגה הישנה (פ“ב מ”ה):
נוטלין לידים לחולין ולמעשר ולתרומה. וכן תמיד במסכת ידים, וזה סימן של
עתיקות!

ובדמאי. כב"ה בברייתא (יז ב), ואת האכסניא דמאי, ובאכסניא ישראל (ועי' תוס').

ומלערב. בתוס' פ“ב: אוהלים וכו' שבמחנה פטורים מן
העירוב, ובכן עירובי חצרות, אבל בעירובי תחומין חייבין (ירוש' ובבלי), אבל
עי' ר”ה פ“ב מ”ה. ולירוש': עירובי תחומין דרבנן.





פרק ב

מ"א פס = לוח, גם בפיניקית.

ביראות. בירוש‘: ביריות, לו: בריות, = בארות, ארמית: בארא, בירא, וכן פירשו בירוש’ כ ע"ב ובבלי יח א.

עושין פסין לביראות. משנה ישנה היא, ובה לא נחלקו. אבל נחלקו בפירושה (תורת חיים).

דיומדין. א“ר ירמיה בן אלעזר דיו (ד"ש: דו) (δύο)
עמודין (יח א, רמב"ם: עומדין, צורה ארמית: עומדא), והשוה
דוקרן, δίκρανον. כ”י ב': דיומדין, ערוך ד“פ (מסוכה): דיומידין. קרויס δίδυμον, “תאומות”;
וצורת המלה “דיומיד”, “דיומד”, הושפעה ע”י הפירוש העממי “דו עומדין”
(לוו שם).

דיומדין = דידומין. וכן פירש שם עולא דיופרא, δίφορος = דיו פירות.

“רבקה”. רבקה, צמד, מן “רקב”. ربق קשר, ربقه חבל; “רבקה” שע"פ “צמד”, “זוג”.

רי"א של ארבע וכו'. עי' ר' יהונתן: שהארץ קשה לחרוש,
ועי' ב“ב פ”א מ“ו ותוס' סוף ב”מ: וכן היה ר' יהודה אומר וכו' – מר כי אתריה
ומר כי אתריה (בבלי), שבמקומו של ר' יהודה היתה החרישה קשה יותר ותשעת חצאי
קבין מספיקים לחרישת יום.

ר' יהודה אומר של ארבע ארבע. בתוס' פ“ב ב (פ"א): כמה
יהא ביניהן כמלא שתי רבקות שהן של שלש שלש בקר וישנן (דפו': שהן)
כעשר אמות דר”מ רי"א כשלש עשרה וכארבע עשרה אמה (ירוש').

ובבבלי (יט סע"א): ת"ר כמה ראשה ורובה של פרה שתי אמות וכמה עוביה של פרה אמה ושני שלישי אמה שהן כעשר וכו'.

ובירוש' שם אמרו לברייתא הנז' (ישנן וכו'): פרא (כצ"ל) אמה מחצה (=מחיצה)243 ואמה ביניין, פי' אמה “מחיצה” לר“מ (ה“פשוט” שבאמצע)244 ו”ביניין" לר' יהודה
(בין פרה לפרה ובין רבקה לרבקה), ועי' ירוש' שם: אמר רבי בא בר ממל לא נצרך
ר“מ לפשוטים אלא בשיטת ר' יודה. ועי' בבלי יט ב: אר”פ וכו‘. ונראה דמתני’
תרי תנאי, ומוחלפת ר“מ לר”י ור“י לר”מ כדתניא (מ"ת 115): המחליף דברי
ר“מ לר”י וכו', שהלכה כר“י, וכ”ש בעירובין.

מ"ג עד בית סאתים. עי' מש“כ לר' יהודה בפ”א מ"י.

אמרו לו. עי' תוס' פ“ב (פ"א) ותוס' פ”ג (פ"ב) ח–ט: רש"א וכו‘, ועי’ מ"ה.

(או מוקצה) אין בירוש' כ“י ליידן, לו פ' וה' וב' וד”פ ורי“ף כ”י וד"ר, ולקוח מברייתא כב א.

(אפי' בית עשרה כורין) ליתא בכי“י, והוא ע”פ הברייתא כב א, ועי' תוס' פ"ג (ב) ח: עשרה קרפיפות.

(ומותר להרחיק) ליתא בכי"י ועוד.

מ"ד מפסקתן יסלקנה. בירוש‘, לו, מ’ וה' ופ‘: מפסקתה,
וכן ר“ח ורי”ף, וכן ב’: מפסקתה, והוא הנכון, וא“מחיצה”
קאי245. וזו כתנא ששונה לר' יהודה: ארבעה פשוטין (עי' לעיל)246.

רי“א וכו' וחכ”א וכו'. מוחלפת מפ“ט מ”ד (דברי ר"י), ר'
יוחנן בירוש' (והפיסקא בטעות), ועי' בבלי כב סע"א מברייתא. ולתנא של שם שנה
כאן סתם247: אם היתה וכו' ר' יהודה אומר אינו צריך.

אחד בור וכו' דר"ע. ו“ביראות” שבמשנתנו לאו דוקא (“בור
מכונסין דלא פסיקא ליה לא קתני”, יח א). וריב"ב מפרש “ביראות”
כפשוטן.

חגורה. לו: חגירה ( = חגירה). “גודרות”, حجر, حجرة, حجور septum, paries, “מזח”.

מ"ה בתוס' פ“ב א–פ”ג ו (פ“א–פ”ב) הסדר שונה: הקבלות של מ“א–מ”ד מסודרות שם אחרי פ“א מ”ז, ו
אח“כ הקבלות למ”ח–מ“י, **ואח”כ לפ"ב מ"ה** וכו'!

מ"ה ועוד. עי' פתיחה.

שבעים אמה. ה“ג סוף עירובין: היינו ת”ק ואמרו (=דאמרו)
לו לא אמרו בית סאתים אלא לגינה ולקרפף (כפי' רש"י!) איכא בינייהו דבר מועט
דבית סאתים כמה הוי חמשה אלפי גרמידי ושבעים על שבעים הוי ארבעת אלפי
ותשע מאה ותשעין ותלתא גרמידי ותולתיה (ד"ב 133: ותרי תולתא) דגרמידא
היינו דקא אמרי' דבר מועט יש וכו' דבציר שבעים אמה ושיריים שיתא גרמידי
ותרי תלתי (ד"ב: ותולתא [חסר חלק תשיעי! עי' ירוש']) מן בית סאתים.
ובירוש‘: ותני שמואל [שבעים] אמה ושני שלישי אמה שנו וכו’ שהן תשעים
ושלש אמה ושליש וכו' (ועי' פי' הרמב"ם). למשנה זו שנה ר' יהודה
במשנתו: דבר מועט וכו'!

ר' יהודה וכו'. מוחלפת מביצה פ“ד מ”ב: איזהו קרפף כל
שסמוך לעיר, ירוש' כ סע“ב, ותירצו: א”ר מנא כבית דירה עביד לה ר' יודה.
ונראה שר' יהודה חולק רק על שומירה ובית דירה, שבור ושיח כבית דירה.
ועי' בתוס' פ"ג (פ"ב): ר"ש אומר וכו' בית דירה או שהיה סמוך לעיר
וכו'.

רע"א אפילו אין בה אחת. לו ופ‘: אלא אחת, וכן רי“ף
ישן (ושם: ובלבד שלא תהא אלא שבעים), וכן “ברוב הספרים” “ובספרים
ישנים ובספרי הגאונים” (רשב“א, ועי' ריטב”א). וגירסתנו מוגהת (רשב"א) וזוהי
הנוסתא העיקרית, ועל דברי ריב"ב קאי, והיינו דשאיל תלמודא היינו ת”ק
איכא בינייהו וכו’ (כפי' ר“ת ורי”ף ורמב"ם ותוס') דתניא‏ ר' יהודה אומר
דבר מועט יש על שבעים אמה ושיריים ולא נתנו בו חכמים שיעור.

אבל נראה שמקורות שונים כאן, עי' תוס' פ“ג (פ"ב): רא”א
וכו' וכן היה רא“א וכו” (תרי תנאי), ור“א דברייתא חולק כנראה על
ר”א דמתני' (ועי' בבלי כג ב).

אליעזר. לו וירוש' (כ סע"א): לעזר, ועי' לעיל בתוס'248.

ר' יוסי אומר וכו'. עי' ביצה פ“ד מ”ב: ר' יוסי אומר כל שנכנסין לו בפותחת (ו)אפילו בתוך תחום שבת.

מ"ו אבל להם מותר. עי' להלן פ“ו מ”ג כחכמים (בבלי וירוש').

בעקרבנים. עי' פסח' לט א בברייתא [ועי' מדרשב"י, אפשטיין־מלמד, 13].





פרק ג

מ"א בכל מערבים וכו' – סתם כר' אליעזר בפ“ז מ”י (אע"פ שר' יהושע אינו חולק עליו, עי' להלן), ומשנת ר' יהודה היא.

רש“י פי‘: עירובי חצרות ותחומין, והתוס’ השיבו עליו,
“דערובי חצרות בעינן פת לכ”ע בפרק הדר (עא ב) וכל האי פירקא מוכח דאיירי
בתחומין”.

אבל ברייתא דדף עא ב משובשת249,
וה“ג: מערבין בחצירות בפת ואם רצו לערב ביין (אין) מערבין וכו' (דוגמא
דסיפא, ועי' תוס'), והב”ח העיר דבמסקנא דדף פא א מוקי לה כרש“י. ושם שנינו:
בכל מערבין עירובי תחומין250 ובכל משתתפין
שתופי מבואות ולא אמרו לערב בפת אלא בחצר בלבד. – זו כר' יהושע (לפי
הבבלי שם). ות”ק לאפוקי מדר' יהושע דאמר שלמה וכו'.

ואמנם נוסח המשנה שם הוא: ככר העירוב אפילו וכו‘, ואין
ר’ יהושע אומר כלל, שאין מערבין אלא בפת, אלא שאם עירבו בככר, שכן המנהג,
צריך שיהא שלם.

ואשר לסוף דברי התוס‘, שכל הפרק עוסק בתחומין, – הנה מ“א
ומ”ב הוא כר’ יהודה ומ“ג דלא כר' יהודה, ורישא רבי; אפשר אפוא
שממ”ג והלאה מקור אחר, ושזה מדבר בתחומין.

ומ"ב רישא בוודאי בחצירות נמי איירי251.

מערבין לנזיר ביין וכו'. כב"ה (בבלי ל ע"ב).

בחולין ולכהן וכו'. ירוש' ולו ורי“ף כ”י ורוב הספרים
אצל ר' יהוסף אשכנזי ונוסח א“י בתה”ג מה“ג 142: אף בחולין לכהן וכו‘,
וחדא קתני דמערבין בחולין לכהן וכו’, ולא בתרומה כדי שלא לטמאות את התרומה
ולאוסרה באכילה, אבל הכהן יכול ליכנס. וכך היה לפני הירוש': סומכוס כב”ש
וכו‘. וברייתא דדף ל ע"ב: כשם שמערבין לנזיר ביין וכו’ – מוכיחה כירוש‘:
מערבין לנזיר ביין שכן אחר ראוי לשתותו וכו’, ולא כבבלי ד“אפשר דמתשיל”
וכו' (ועי' מ"ב).

בבית. בבלי וירוש' ועוד: בין.

מפני שיכול (לילך) לחוץ. “לילך” ליתא בכי“י. ובבבלי
ל ע”ב: תנא מפני שיכול לחוץ ולילך בשדה וכו‘. ושם סע“ב שנינו: תניא
(כצ"ל) ר' יהודה אומר מערבין לכהן טהור בתרומה טהורה בקבר. וא”כ
מתני’
“אתרומה” דת"ק קאי ולכהן (ועי' גאון יעקב), ויותר קרוב דאישראל קאי,
מפני שיכול הכהן לחוץ ולאכול = ברייתא.

מ"ב מערבין בדמאי. כב"ה (לא ב) דחזו לעניים, ועי' ירוש' (עי' סוכה פ“ג מ”ה).

ובמעשר שני. עי' סוכה פ“ג מ”ה, ומשנת סוכה ר'
יהודה היא, ועי' תוס' כאן פ“ב (ד): מערבין במע”ש בירושלים, ובירוש' תניא:
בש"א אין מערבין במע"ש בירושלים.

והכהנים בחלה ובתרומה. במשנה שבבבלי ובמשניות ריווא
ליתא “ובתרומה”. ובבבלי ד“פ וד”ו וד“ק ומשניות ד”פ ליתא גם “והכהנים בחלה”,
וכן מחק לירמא לשניהם. ואמנם בסתם דלעיל שנינו “ולישראל בתרומה”, וזו
דברי הכל כב“ה. אלא שנראה (עי' גם מ"ש), שמשנתנו לקוחה מפסחים פ”ב, ושם היא
צריכה, ואולי ב"ש היא.

השולח עירובו וכו'. מתני' ר' יהודה היא (תוס'
פ"ג/ב יא). ומשם ("לא נמנעו בנות ישראל וכו' ") נראה, שבעירובי חצירות
עסקינן (כדברי ריב"ל שבירוש') ולא כסתם הבבלי וכר' יוסה בירוש'.

מ"ג נתנו באילן וכו' עירובו עירוב. תוס' (בבלי לג א
וירוש'): ואסור ליטלו, בתוך שלשה מותר ליטלו וכו' וחכ"א כל שאסור ליטלו
אין עירובו עירוב, ומתני' כפשוטה רבי היא.

נתנו בבור וכו'. בבלי: רבי היא.

נתנו בראש הקנה וכו'. דלא כר' יהודה בתוס' פ“ג(ב) יב
(בבלי לג ב): נתנו ע”ג קורה שהיא גבוהה עשרה טפחים עירובו עירוב ר'
יהודה אומר אם היתה [רחבה] ד' עירובו עירוב ואם לאו אין עירובו עירוב,
דסבירא ליה שעירוב ע"ג מקום די בעינן, ועי' בבלי וירוש'.

אליעזר. לו: לעזר. בתוס': אלעזר.

במגדל. סתם מגדל של עץ הוא ועומד בבית, ונראה דבעירובי חצירות עסקינן, ועי' להלן.

רא"א אם אינו ידוע (כצ"ל) שהמפתח במקומו וכו'.
בתוס' פ“ג(ב) טו (בבלי לד ב) שנינו: רא”א אם בעיר אבד עירובו עירוב ואם
בשדה אבד אין עירובו עירוב, ותרי תנאי נינהו, ותנא דמתני' החליף דברי חכמים
בר“א, ותנא דתוס' שנה: נתנו במגדל ואבד המפתח ה”ז עירוב דברי ר' אלעזר
וחכ“א אם אין ידוע וכו‘. וזוהי ששנינו בתוס’ (שם): ומודין חכמים לר'
אלעזר (כצ"ל) בבני חצר ובני מרפסת שגבו עירוביהן וכו' אע”פ שבידוע שאין
המפתח במקומו עירובו עירוב252. עי' פ“ח מ”ג ומ“ד (“והדר שם אינו אוסר”). ועי' תוס' פ”ז (ור"ש היא).

מ“ד א”ר יוסי וכו'. כזה בברייתא סוכה מ ע"א.

מ"ה מתנה אדם וכו'. ר' יהודה היא. ובתוס' (רפ"ד/ג)
שנינו: ר' יהודה אומר אין אדם מתנה על עירובו אלא בשני דברים וכו‘,
כסתם מתני’, אלא דברייתא זו נשתבשה במתני' דאיו (לו ב), ו“שני דברים” הם:
לשני רוחות ולשני ימים (ועי' ר' יוסי בר' יהודה סתימתאה, לח ב), ועי'
“כיני” בירוש‘, וכעולא (לז א) דתני זוגי זוגי253, או משום דלא חייש ל“שמא יבקע הנוד”, ועי’ מ"ו.

בין מ“ה למ”ו נכנס בתוס' כל פ“ד שלנו, ואח”כ בתוס' (פ"ה/ד): רא“א יו”ט וכו' (מ"ו)!

ונראה דהברייתא דתוס' ובכלי לח א–ב מוחלפת254
(עי' בבלי: איפוך), וכך נשנית: דברי ר' יהודה רבי
אומר, ומשום דר' יהודה אמר במ"ד “הרי זה חמר גמל”, החליפו המחלוקת כאן,
ורבי קדים לרשב“ג, כדרכו. וארבעה זקנים הם: ר' יהודה, ר' יוסי בר' יהודה,
ראב”ש ור' אלעזר (עי' בבלי). ובירוש' כא סע“ב פריך מהלכה להלכה (ר“מ ור”י
הלכה כר' יהודה, וב“ארבעה זקינים כר”א") ולא פריך מר' יהודה אר”י –
מוכח דלא גרסו בברייתא זו כלפנינו: ר' יהודה אומר ה"ז חמר
גמל!

מ"ו וכו‘. מכאן ואילך משנת ר' יוסי, עי’ פתיחתי.

וחכ"א מערב לרוח אחת וכו'. עי' בבלי וירוש‘, אבל פשוטה
של משנתנו, שחכמים חולקים גם על מ"ה, וזו ר’ יהודה היא (ששנה משנת ר"א)
שחולק בזו על חכמים של ר' אליעזר, כמו שחולק ביו“ט ושבת, ועי' ברייתא
דירוש' סוף פרקין: מודים חכמים לר' יהודה255 בשנים, במקום ר”א שבתוס' ובבלי! ועי' שם ע"ב: משום ארבעה זקנים
אמרו הנאכל וכו'!

מ“ח ועוד א”ר יהודה וכו' וכן ביצה וכו'. עי' תוס' ביצה פ“א ג256: נולדה בשבת תאכל ביו”ט וכו' ר'
יהודה אומר בשם ר' אליעזר עדיין מחלוקת במקומה עומדת (ולב"ה לא תאכל),
ועי' ביצה ג א: בשני אין בראשון לא – מוחלפת השיטה. ועי' בבלי כאן לח
ב: והא איתמר וכו'.

ומתני' קתני סתם: “ביו”ט ראשון“, אבל הבבלי מפרש של ר”ה,
אבל בשל גלויות מודה, כברייתא דרבה בר שמואל וכתוס‘. אבל איסי שונה (לט
ב): וכן היה ר’ יוסי אוסר (וכן בברייתא הסתמית לעיל שם) בשני ימים טובים
של גליות.

מ"ט ולא הודו לו. למסקנת הבבלי לתנאו,
וכברייתא: וכן היה ר' דוסא עושה בראשי חדשים של השנה כולה ולא הודו לו. אבל
גם הירוש' מסופק בפי' המשנה.





פרק ד

מ"א גוים. עי' שבת פ“ב מ”ח.

רוח רעה. עי' שם.

בתוס' שנוי כל פרק זה בין מ“ה למ”ו, והנה הבבלי (לו ב)
והירוש' הביאו ברייתא ששנתה “איפכא”: אם באו גוים מן המזרח עירובי
למזרח וכו', וודאי שפירשה “עירובי למזרח”, שאם יבאו גוים ויוציאוני
הריני יכול לחזור לעיר, וזהו הקשר שבין פ“ד למ”ה.

בירוש‘: דלכן (כצ"ל) מה נן אמרין. ויעשה וכו’, שאין זה
נחשב כיוצא ברשות (עי' תוס' ור“ה פ”ב מ"ה), וא"כ אינם “גוים של סכנה”, עי'
ירוש' שבת שם257.

החזירוהו. בברייתא שבגמרא: הוציאוהו החזירוהו, ועי' גמרא.

מעשה. עי' סוכה מא ב (תוס' פ"ב) וסוף מכות (ספרי עקב פיס' מג), שהיו באים מרומא, ונכנסו בספינה בברינדיסי.

הלכו. לו: הילכו, וכן פ' וה'. וכן תמיד (שועלים הלכו
בו, מהלך), וכן “והילכו עליהם טמאין” (כלים פ“ט מ”ו), וכן “שהילך בהן
הטמא” (מקואות פ“א מ”ד), וכן תמיד אצל קיבל והילך וזרק (בפסחים וזבחים)
כמו ובקיבול ובהילוך ובזריקה (שם), וכן כל מקום שהילך השמן (ט“י
פ”ב מ"ד, תלכנה. יואל ד יח), כמו “משקה מהלך” טהרות פ“ט מ”ח. וכן בכ“מ שאין
בו “אצל” ו”אחר", שאין מטרת ההליכה רמוזה בפירוש (וגם בדפוסים שלנו:
שהילך בהן כדי עבודה, חולין פ“ט מ”ב).

שרצו להחמיר על עצמן. עי' בגמרא (מג א). אבל מברייתא
דחנניה (שם ובירוש': הלכה כרבן גמליאל בספינה) מוכח דפליגי גם בספינה,
וא"כ לא שנה “שרצו להחמיר על עצמן”, וירוש' לא מפליג בין ספינה
עומדת להולכת.

מ"ב נמל. ב': לנמיל, כי"י אחרים: למין, λιμήν (והשוה סילון).

מ"ג יש לו אלפים. כתקנת ר“ג, ר”ה פ“ב מ”ה (תוי"ט שם).

אם היה וכו'. מאמר מוסגר ו“שכל היוצאין” ארישא קאי,
ועי' ר“ה שם. ופשוטה של משנתנו היא שחולקת על משנת ר”ה: יש להן אלפים אמה
לכל רוח ותו לא והאמרת כל היוצאין להציל חוזרין למקומן (בבלי מה א).
ופשוטו של “אם היה בתוך התחום” שיצא מביתו, אבל עדיין הוא בתוך התחום, שלא
נאמר שאבד אלפים של צד השני של ביתו.

ושנינו במ“י: מי שיצא וכו‘, ובתוס’ פ”ג שם: החזירו מן העיר הרי הוא כאנשי העיר.

מ“ה אלא ד”א. בברייתא (מח א): ישנן (כ“ה בכי”י)
שמונה על שמונה דברי ר"מ, ופשטה דר' יהודה כר"מ, וחולקים על ר'
אלעזר (ירוש' ולו (לעזר) ופ' וה' וב').

(ו)מודה ר"י וכו'. הוספה היא במשנה, ולא היתה לפני ר' בון, ירוש' כב ע"א, שהוא אמר כך.

מ"ו אמר ר' שמעון. כולה ר“ש, ו”היו שנים" אדברי חכמים
קאי. ובברייתא (מט א) תניא: זו מביאה מתוך ביתה ואוכלת וזו וכו' זו מחזרת
מותרה לתוך ביתה וזו מחזרת מותרה לתוך ביתה. (ובבלי מו ב: ומאן פליג עליה
ר' יהודה; אבל זה לדברי רב ושמואל וגמרא מח א, ודוחק).

מ"ז וחשכה לו. הגהת רש“י היא, אבל בירוש' וד”ר ועוד: והיה מתיירא שמא תחשך (ועי' ירוש').

מ"ט וזו היא. בבלי נא ב: ר"מ היא, וכן תניא
בברייתא שם, תוס' סוף פ“ג. אבל מתוס' נראה, ש”זהו שאמרו" קדום למחלוקת
ר“מ ור”י, ובה קשרו את מחלוקתם.

שלא יצא. בד"ר וירוש' ועוד: שמא, כמו שלמה אהיה כעוטיה, damit nicht, (דילמה להוא קצף, עזרא ז כג).

דנ)

מי"א מי שהחשיך וכו'. בירוש' נזכרת ברייתא שר“א חולק גם בזו, ור”ש חולק גם ב“יצא”.

ר' אלעזר. כן לו וירוש' ועוד, בבבלי שתי ברייתות
מוחלפות, בראשונה: רא“א אחת יכנס שתים לא יכנס (שאין כאן עירוב־תחומים),
ובשניה: רא”א אפי' אמה אחת לא יכנס, (שמחליפה ר“א בת”ק); זהו פשוטו,
אלא שברייתא ג' שנתה בת“ק: אפי' רגלו אחת (והתניא רגלו אחת, מ'),
ואפשר שזו שנתה: רא”א אחת יכנס שתים (=שתי רגליו) לא יכנס.

מפני הטועין. ליתא בכ“י א”פ, ולא היה לפני רש“י, שבד”ש
ליתא ברש"י ומצויין שם: גמ' מפני טועי המידה וכו'. ובגמרא (נב ב):
תנא מפני טועי המדה, ומשם הוסיפוהו במשנה.

ההקבלות בתוספתא:

למ“א–מ”ב אין הקבלה. אחריו הקבלה למ“ג, למ"י, למ”ח, לפ"ה
מ“ז סיפא, לפ"ד מ”ז–מ“ח רישא, מ”ט.

זאת אומרת, שפ"ד מ"ד–מ"ו ומי"א (משניות שר' שמעון
עוסק בהן!) חסרו לגמרי במשנתה של התוספתא, ושאר המשניות היו סדורות בסדר
אחר.

ועי' סנהד' פ“ג מ”ג: א"ר שמעון, שהוא מפשר בין ר' יהודה ור"מ (תוס' פ"ה: מקיים אני דברי שניהן וכו').





פרק ה

מ“א פגום. [נ”א:] פגים, פיגם (בתוס') πῆγμα מעמד־בונים.

גדודיות. “גדוד” מקביל ל“תלם” (תה' סה יא), בבלי נה ב: שלש מחיצות שאין עליהן תקרה.

כיצד וכו' בית וכו'. חסורי מחסרא, ומפורשת בתוס' פ"ד (פ"ו), בבלי נה א, ורבי קיצרה לשם קיצור.

מ"ב עושה. צ“ל: עשה (ירוש' וד“ר וד”ש) או “את
שתיהן” (בבלי ועוד) וכסיפא, וכרב הונא (נז א): נותנין קרפף לזו וקרפף לזו,
אבל: תנן וכן שלשה וכו' טעמא דאיכא אמצעי וכו‘. ונראה שזה תלוי במחלוקת
שמואל ובר קפרא בירוש’. לשמואל בעשוין שורה ולב"ק כגון חצובה (=ר'
חנינא בבבלי) וכ”ה בתוס' (ועי' שם), לשמואל אחד ולב“ק שתים.
ופשטא דסיפא, שרק ע”י אמצעי הם נעשים אחד.

ונראה ש“וכן” ממקור אחר לקוח, ופליגי בזה, אם נותנין להם שני קרפיפות או אחד.

מ"ד או לגדר. “כותל” דתוס' ספ"ד וברייתא, ועי' בבלי נח א, אבל פשטא דפליגא (ועי' ריטב“א נ”א שם).

ובלבד שלא יצא. ירוש' וד“ר ולו ופ' וה' וב': יוציא, כלומר את המדה, כמו ב(פ"ה) מ”א. ועי' תוס' סוף פ"ד.

משום ר' מאיר. ליתא בכ“י מ'. ולפ”ז “שמע” זה מר"מ, דבתוס' מפורש כן בשם ר"מ.

מ"ה ריבה למקום אחד. פשטא הוא, שכשמדד אלפים למקום אחד סמוך ריבה, וכשמדד למקום אחר באותו רוח הסמוך לו מיעט.

ריבה לאחד – למרבה258. פשטא
דכשמדד בשביל אדם אחד ריבה, וכשמדד פעם ב' בשביל אדם אחר מיעט שומעין
למי שמעיד על הריבוי (“למרבה”), וזהו שמסיים: אפי' עבד וכו'.

מ"ו לא שייכא לתחומין אלא לעירובי חצירות (עי'
תו"ח). ובתוס' (פ"ה) נשנית אחרי מ“ח–מ”ט, ומ“ז רישא ליתא בתוס', והיא נסמכת
יפה לפ”ג (שהרי פ“ד מוקדם בתוס', ופ”ה מ“א–מ”ו ממקור אחר הן).

וכל מ"ו – ר' יהודה היא, עי' ברייתא שבבבלי נט א,
ושם ב' (מאן תנא, ועי' ירוש'). ועי' ברייתא שם ס' ע“א: אמר ר' יהודה וכו‘,
ועי’ הערת‏ ר' יהודה בתוס' למ”ב–מ"ג (דבר מועט וכו').

ונראה שבמשנת תנא זה היתה מ"ו סמוכה לפ"ו (שעוסק בחצרות).

מ"ז סיפא. נתנו חוץ לתחום (אפילו אמה אחת) וכו'. המוקף
ליתא בכי“י ונוסף מברייתא (ס ע"ב) ותוס'. הבכלי מפרש: חוץ לעיבורה &lt;של
עיר&gt;, א”פ: חוץ לתחומה של עיר.

אבל בתוס' רפ"ה שנינו: הנותן עירובו בסוף אלפים אמה של
תחום אם היה ביתו סמוך לחומה יכנס אם לאו לא יכנס, נתנו חוץ לתחום אמה
אחת אם היה בתוך אלפים אמה שלו עירובו עירוב ואם לאו אין עירובו
עירוב.

וא"כ “חוץ לתחום” של התוס' הוא חוץ לתחומה של העיר, כלומר:
יותר מאלפים מן העיר אבל בתוך אלפים שלו, וזהו מה שנשכר הוא מפסיד.
ועי' בברייתא שבגמרא: נתנו חוץ לעיבורה של עיר וכו'.

מ"ח אנשי – אנשי. עי' בבלי סא א, רב אידי (בן א"י) תנא
אנשי – אנשי, רבא תנא ואין אנשי, ורנב“י אומר: מאן דתני וכו' וח”מ
(=לית כאן כיצד, בירוש'). ואת התוס' סוף פ"ד: התיר רבי שיהיו בני גדר וכו‘,
מפרש רב דימי בר חיננא: אנשי עיר גדולה ואנשי עיר קטנה היו, וכן ר’
יוסי בר בון, בירוש‘. אבל רב דימי בבבלי ורב מני בירוש’ מפרשים “מפני
הרשויות”, טטרוגי הוו מטטרגי.

המשנה כפשוטה א"א לפרשה במודד, שהרי מסיים: ולמודד שאמרו וכו'. מכלל דכאן לא דברו כלל במודד.

ובתוס' רפ“ה: אנשי וכו' ואין אנשי וכו‘, אימתי בזמן
שהיו בתוך אלפים אמה וכו’, “שהיו” – שתי הערים, וא”כ תני: ואנשי,
ודמסיים: ואנשי עיר קטנה
||
אין להן אלא אלפים אמה בלבד, החצי הוא
נ"א אל “ואין אנשי עיר קטנה”, והחצי – דיטוגרפיה מלעיל.





פרק ו

בתוס' (פ"ה) באה תחילה – פ“ז מ”י, אחריו: פ"ו מ“ז259, מ”ו, מ“ג–מ”ד, מ"א, מ“ח–מ”י; אחריו:
פ“ז מ”ו – מי"א. ונראה שבתוס' לפנינו משנת ר' יהודה
וסידורו.

מ"א או עם מי שאינו מודה בעירוב. ליתא בכ“י ה' ובפי' ר”ח.

ובבבלי סח ב אמרו: צדוקי מאן דכר שמיה וכו‘, ואם גרסו
במשנה “או עם מי שאינו מודה בעירוב”, הרי רמוז כאן צדוקי (עי' תוס' רי"ד).
אלא דלא גרסי לה, וע“פ הברייתא שם (הדר עם הנכרי צדוקי וביתוסי) ופ”ג מ“ב,
השלימו במשנה כדי לישב את ה”חסרון". וגם בתוס’ פה ליתא. אבל כפשוטו,
המעשה נותן לנו דין חדש, והרבה כאלה.

מ“ב אר”ג. הוא ר“ג דיבנה, ואביו ר”ש הנהרג. ובבבלי נשתבשו המשנה והברייתא.

רי"א וכו' עד שלא יוציא. ברייתא בבבלי פליגא, ולמתני'
לר' יהודה חזקה לא מהני, אבל יכולים הם לעשות צרכיהם בשבת עד שלא יוציא
ויאסור, ושניהם מודים שיש לו ביטול רשות, אלא דפליגי בחזקה, או (כירוש') אם
מבטל וחוזר בו.

ולברייתא פליגי אם יש לו ביטול רשות, כמפורש בה (עי'
ירוש'), ולר"י אין לו ביטול רשות. וכפשוטה של ברייתא גם לר"מ עושה כל
צרכיו!

מ"ג להם, ושלהם מותרים וכו'. דלא כר“א בפ”ב מ"ו.

שנים וכו'. עיי תוס' וירוש'.

מ"ד מאימתי. התחלת זמן היא, כמו בברכות ותענית ועוד,
שהרי לא שנינו “עד אימתי” וא“כ א”א לפרש כבבלי, אלא “בש”א מבעוד יום"
מתחילין לבטל ובה“א משתחשך מתחילין ולא מבעוד יום, וטעמם ע”כ, שמא
יחזור ויוציא ויאסור עליהם, אבל משתחשך יכולים לעשות כר“ג (במ"א), וב”ש
שאומרים מבעוד יום מפני שסוברים שבמבטל רשות אינם חוששים לשמא יחזור
ויוציא, ור“ג (במ"א) כב”ה ומשתחשך ביטל רשותו, וע“כ הוא אומר מהרו, כלו'
בשבת. ובירוש' אמרו: כיני מתניתא בית שמי260 אומרים משתחשך. דלכן היא מתניתא מקולי ב”ש ומחומרי ב“ה. והוא
הנוסח הנכון בירוש‘, והירוש’ פירש כמו שפירשתי. אבל למטה נוסח ר' חיננא
וסתם הירוש' כנוסח הבבלי (עא א). שנוסח הברייתות (תוס' פ"ה) בירוש': לאחד
מן השוק עד שלא חשיכה הרי זה אינו אוסר משחשיכה אוסר261
– לאחד מהן עד שלא חשיכה אינו אוסר (שהרי יערב זה עם שכניו, רש"י) משחשיכה אוסר262, ופירש שניהם כב”ש דב"ש אומרים אין מבטלין רשות משתחשך.

אבל הברייתא השניה שבבבלי (עא א): מבעוד יום אע"פ
שהחזיק ישראל אחר בנכסיו אוסר, משחשיכה אע“פ שלא החזיק ישראל אחר אינו
אוסר, א”א לפי זה, והבבלי הגיה ודחה ופירש בדוחק.

ה“ז אוסר דברי ר”מ וכו'. הבבלי והירוש' (כד ע“ב, ע”ג) מהפכים, והפשוט כאביי בבבלי סט א וכן בירוש' כג ע"ב.

מ“ה בעה”ב שהיה שותף וכו'. פשטא בעירובי חצרות,
ו“בעה”ב" (ולא “אחד מבני המבוי”) מוכיח ששכני חצר הם, וסדר התוס‘, שהקדימה
מ“ו למ”ה, גם הוא מוכיח כך, ומערבין בחצירות גם ביין, עי’ לעיל.

מ"ז פשטא בלא מחיצה כל שהוא, עי' ירוש' היו שם פפליון
וכו‘. ועי’ ברייתא דר' יהודה הסבר בבבלי כאן (עב רע"ב), ועי' ברייתא דדף מח
רע“ב מחלוקת ב”ש וב"ה.

האחין השותפין. בקצת נוסחאות הבבלי חסר, ונוסף ברש“י:
“השותפין ל”ג”. אבל “האחין השותפין” נמצא במשנה ובברייתא בכמה מקומות:
האחין השותפין שחייבין בקלבון (שקלים פ“א מ”ז), האחין השותפין שנפל אחד מהן
לאומנות (ב“ב פ”ט מ"ד)263, ואין האחין
(ו)השותפין חולקין בו (סוכה ג' ב' וכצ"ל), ועוד הרבה (ובכ"מ הגיהו ושיבשו:
והשותפין)264. כלומר: אחים שהם שותפים בתפוסת הבית, ואוכלין “על שולחן אביהם”265, כלומר בבית שהיה דר בו אביהם ועל שולחנו266. – וודאי שלפי
זה כפשוטה של משנתנו: מקום לינה גורם, כשמואל ולא כרב, ורב לשיטתו
פירש כאן: במקבלי פרס שנו. ועי' ירוש' דגרס השותפין, אלא שחסר אצלנו:
מתניתא פליגא על שמואל האחין [השותפין] וכו'.

מבטל את רשותו. ד“ר וירוש' ועוד (ר' יהוסף: בכל
הספרים): ביטל, כלומר בוודאי שביטל, ש”מצוה על אדם לבטל רשות"
(תוס' פ"ה)267; וכך אנו מניחים בכל מקום שיש ביטול רשות אף שלא נתפרש בפירוש, כגון במ“ב ומ”ג.

מ"ח מותרין בחצרות ואסורין במבוי. לבבלי וירוש'
(בראשו) כר"מ, ומודה הוא בשכח אחד מבני החצר, ואם נשתתפו במבוי – לבבלי
אם נשתתפו נמי. ולירוש' למטה שם, לברייתא כד סע“ד גם לחכמים:
אם מערבין מותרין בחצירות ואסורין במבוי. ואם נשתתפו במבוי מותרין
כאן וכאן, ולירוש‘: ושכח אחד וכו’ – זו ואצ”ל זו היא.

וזו פשוטה של משנתנו.

מ“ט – מ”י לפי הירוש' סוברים חכמים שרגל האסורה אוסרת, ולר"ע אפי' רגל המותרת.

ולרבין בבבלי: ת“ק סבר רגל המותרת אינה אוסרת, ורבנן בתראי
(וחכ"א) סברי, שאף רגל האסורה אינה אוסרת. ואמנם מתוס' ספ”ה: הפנימית
של רבים והחיצונה של יחיד הפנימית צריכה עירוב והחיצונה אינה צריכה עירוב
ר“ע אוסר את החיצונה שדריסת הרגל אוסרתה וחכ”א אין וכו' – יוצא שחכמים
סוברים, שאף רגל האסורה אינה אוסרת.

ובהיו שתיהם של רבים, לתוס', שם סיפא, לר"ע: בפנימית
ושכח אחד מן הפנימית ולא עירב הפנימית אסורה (והחיצונה מותרת, כעין
קושיא של הבבלי, עה ב, עי' שם), אלא שקשה “שתיהן” “שתיהן” ל"ל.

והמשנה, שאינה מבדילה במקום נתינת העירוב, מתאימה לברייתא הבבלית. וכר"ע.





פרק ז

כבר העירותי, כי מ“ו–מי”א של פרק זה וכן פ“ח מ”א–מ“ב, קודמים בתוס' (פ"ו) למ”א–מ"ה?

ואחרי שתופי מבואות ותחומין באות בתוס' (פ"ו) הקבלות
לאלה: מ“ב, מ”ה, ואח“כ (עד סוף פ"ו) לפ"ח מ”ו–מי“(א) (בסדר אחר).
ואחרי מ”י נכנסה גם הקבלה לפ"י מ"ו סיפא. ואח“כ (פ"ז) הקבלות –
לפ"י מ"ט, מ”ז סיפא, מ“ח, ואח”כ – לפ"ח מ"ג שהוא בוודאי המשך
לפ"ו, וכך יוצא גם מן התוס' (בד"א בזמן שהן של רבים וכו'!), והיא בוודאי
משנת ר' שמעון, ששנינו בה (תוס' שם): הגג והמרפסת וכו‘, כדעתו של ר“ש
בסוף פ”ז ובפ“ה ובמשנה ריש פ”ט. ואח“כ הקבלות – לפ"ז מ"א, ואח”כ
(פ"ח) לפ“ט מ”ג–מ“ד, מ”א, ואח“כ לפ"ז מ”ד (פ“ח מ”ח), פ"י מ“ד,
מ”ו סיפא (הברייתא שבפ"ו דלעיל), מ“ד סיפא, מ”ה סיפא, מ"ח סיפא וכו’.
מקורות מקורות ישנם אפוא כאן.

מ"ד וכן שתי גזוזטראות. ברה“ר (רש“י ורע”ב), וכן מפורש בתוס' פ”ח, וזו כר' יהודה (פ“ט מ”ד ותוס' סוף פ"ז).

“וכן” זה מראה כבר שהלכה זו הובאה ממקור אחר ונתקצרה.

מ"ו החבית. של יין ושל שמן, של תמרים ושל גרוגרות
(תוס' פ“ו ובבלי פ ע”א). וסתם “חבית” במשנה של גרוגרות היא, כמו שבת
פכ“ב מ”ג, כלים פ“ג מ”ב, פ“ד מ”ב, ו“שתי סעודות” (מ"ח) שייך גם
בגרוגרות, כמו בשבת פכ“ב מ”א: חבית שנשברה מצילין הימנה מזון שלש
סעודות. וכן עיקר המשנה בפ“ח מ”ב (כמה הוא שיעורו מזון שתי סעודות לכל
אחד) אחבית של גרוגרות קאי268. ושם שנינו בתוס':
מזון שתי סעודות בעירובי תחומין, כלומר שבחצרות א“צ לשתי סעודות, אלא
“כיכר באיסר (כאיסר)”, פ”ז מ“י, מספיק (עי' תוי"ט שם), וששנינו בכלים פי”ז
מי“א ומעילה פ”ד מ"ה “במזון שתי סעודות לעירוב” – בעירובי תחומין
נאמר.

אבל אינו מזכה לא וכו'. אבל בעירובי חצרות,
שולח עי' בנו קטן לר“מ, ולסתם משנה (פ“ג מ”ב), שהיא ר' יהודה (תוס'
פ"ב), ביד קטן אינו עירוב, אבל לר”מ זוהי עיקר מצות עירוב חצרות, שלא לשכח
תורת עירוב מן התינוקות – ושולחין על ידם269.

והבבלי (לא ב) מפרש משנת פ“ג בתחומין, משום מימרא דר”ה
החולק על סתם משנה, ובירוש' פ“ג שם: א”ר יוסה, כסתם הבבלי, ומסמיך לה מימרא
דריב“ל הנ”ל (הע' 65).

מ"ז נתוספו וכו' וצריך להודיע. תוס' רפ"ט/ו חולק:
ואינו צריך להודיע, אלא ששם מתנה בפירוש: לכל בני מבוי ולכל שנתוספו
עליהם.

ובתוס' שנינו: כלה החפץ מודיע וא“צ לזכות, בניגוד ל”נתמעט" של המשנה (עי' בבלי).

מ"ח מרובין. שבעה עשר (עי' ירוש') או שמנה עשר (בבלי).

(להוצאת שבת). ליתא בירוש' ובבלי ועוד, וגליון הוא.

מ“ט א”ר יוסי. בתוס‘: ר’ שמעון. ומכיון שהוא חולק270 ואומר זה בלשון “אמר” – נראה שמשנת ר' יוסי היא, ור"ש שנאה!

בשירי העירוב. רש“י ורע”ב פירשו, שנתמעט משיעורו, אבל
בירוש' מפרש “שירי עירוב”, כמו “שירי אזוב”, שעירב בהן פעם אחת, אלא
שבכל־אופן נתמעט.

ולא אמרו. בכל הנוסחאות המדויקות: לא, וכצ“ל, עי' תוי”ט במ"י.

ור"מ היא (כמפורש בתוס' פ"ו) והיא הקדמה למ“י העוסקת
בחצרות (תוי"ט שם), וכן מי”א: שאין מערבין וכו' – ר"מ היא (תוס' פ"ו:
אמר ר"מ מפני מה וכו').

מ"י ככר הוא עירוב. הנכון כנוסח: ככר והוא עירוב,
“ככר העירוב”, ו“אפילו מאפה סאה” וכו' – מדברי ר' יהושע הוא, ואינו
חולק על דברי ר“א, אלא מוסיף, שאם הוא “ככר” צריך שיהא שלם (וכמסקנת
הבבלי). ונוסח כ”י מ' ב' ול“א ברש”י (דף פא א): לאפוקי מדר"מ דאמר
פת אין, וכן למטה: ר' מאיר וקתני וכו'.

אבל כל סימוכו של הבבלי היא על הברייתא המוגהת
ומפורשת, ברייתא בבלית, עא ב, אבל בתוס' פ“ו ובירוש' כד סע”ד, אין לא
“פת” ולא “יין” בברייתא זו!

מי"א לחנוני או לנחתום. שמערבין ביין ובפת (עי' לעיל), ובחצירות אין צריך זיכוי ע"י אחר (עי' לעיל).

שיזכה לו בעירוב. שהחנוני יזכה בשבילו (כמו “זכין לאדם”) בעירוב.

בשאר כל אדם. עי' בבלי, ובירוש' (שכן חנוני מזכה
להן ע"י אחר) נראה שאם נתן לאדם אחר, וזה מסרו לחנוני, זכו לו מעותיו,
שהחנוני מזכה לאדם זה ע"י אחר (והמפרשים נדחקו).

שאין. עי' רא“ש ותוי”ט. כלומר: אמרו שאין וכו‘271. ומשנת ‏ר"מ היא כמפורש בירוש’ ובתוס' (אמר ר"מ מפני מה וכו').

ומ"ז חולקת (עי' לעיל).





פרק ח

מ"א לכל. בכמה כי“י: כל. ובתוס' שנינו: המערב ע”י בני
עירו שילכו עמו לבית האבל וכו' וקבלו עליהן שיבואו ה"ז מערב
וכו'.

ו“מבעוד יום” ו“משתחשך” שנוי שם בסיפא לענין אחר.

מ"ב כמה הוא שיעורו של עירוב תחומין (תוס' פ"ו), כמו
בשיתוף מבואות (מ"ח); וסתם זה – כסתם של כלים פי“ז מי”א (הכל לפי אדם)
– חולק על המחלוקת שלמטה, וזהו ששנינו: אלו (חכמים של הסתם)
ואלו (ר"מ ור' יהודה) מתכוונין להקל, שכן הוא נוסח כל כי"י כאן
ובכלים.

וכיו“ב בכלים פכ”ז מי"א.

ריב“ב – ר”ש. בכלים מוחלף.

חצייה לבית וכו'. לא סתם מתני' היא, אלא דברי ר“ש, שכן
מפורש בפרה פ”א מ“א: כיו”ב אמר האוכל בבית המנוגע פרס מג' לקב וכו',
ומשנת פרה כר"ש.

מ"ג המשך של פ“ו, עי' תוס' פ”ז (=בבלי צא ב).

אנשי חצר (ואנשי מרפסת). ברוב כי“י אינו, וכן העיר ר'
יהוסף אשכנזי, ועי' תוס' שם. וכן ליתא בר”ח, ורש“י הגיהה. וא”כ אפשר שאנשי
מרפסת עירבו לעצמם, אבל לא אנשי חצר, ומשנתנו ר"ש (עי' תוס' ולעיל),
וברייתא ר"ש ולא תני “קרפף”, כשם שאינו בתוס' בדברי ר“ש בסוף פ”ז
שם.

מ"ד בית שער וכו' בית התבן וכו'. עי' בברייתא שבבבלי עב ב.

ר' יהודה וכו'. עי' תוס" פ"ז(ה) ז (בבלי עב סע"ב) משנת ר' יהודה.

וחולק גם במ"ד (עי' בבלי שם).

מ"ו בור וכו'. זהו המשך ישר של פ“ז מ”ה, וכך הם מחוברים יחד בתוס' פ"ו (ועי' שם ריש פ"ח).

(בין מלמעלה). אין בכי“י ובד”ר ובירוש' ובבבלי, וליתא
גם בסוכה טז ב בד“ו וכ”י מ'. ואשגרה היא ממ“ח (ועי' תוס' סוכה). ו”מתוך
אוגנו" הוא “למעלה” של ב“ה. ורשב”ג מוסיף (אמר
רשב"ג)272, שזו היא מחלוקת ב“ש וב”ה, וסתם
כב"ה. ו“למעלה” של ב“ה – פירושו: אף למעלה כשר, וב”ה
לקולא.

ומתוך דברי ר' יהודה יוצא, שפירוש “מלמעלה” – מלמעלה למים ומחוץ להם.

מ"ז (ר"י אומר וכו' מחיצה). ליתא בנוסחאות מדויקות, וברייתא היא שבבבלי ותוס' ספ"ו.

מ“ח מן המים. צ”ל: הים, כבכל הנוסחאות273, וכ“ה בתוס' שם, וכן בתג”ק סי' ס"א.

בין מלמעלה בין מלמטה. בתוס" ספ“ט/ו מפורש: אא”כ עשו
לה מחיצה גבוהה עשרה טפחים למטה מן המים אע"פ שהמים צפין על גבה אין בכך
כלום (וכעין פי' הרמב"ם) רמ"א אף מלמעלה, וסתמא כר"מ.

וכן שתי גזוזטראות וכו'. עי' פ“ז מ”ד, ומירוש' (“הד”א במשתמשות דרך הנקב אבל משתמשות לחוץ מותר ותני כן274 שלש כצוצריות וכו' ") יוצא שגירסתן: שתיהן אסורות, ועי' בבלי
ור“פ ותג”ק סי' סז: והוו בה רבנן והתניא שתיהן אסורות עד שיערבו, אמר
רבא וכו‘. ועי’ ר"מ בפי' המשניות.

מ"ט עוקה = עוגה.

מ“י ראב”י וכו'. ראב"י משוה ביב לעוקה שמבחוץ, וחכמים חולקין בביב מפני שהוא מקלח את המים לחוץ.

אפילו גג או חצר. כך בכל הספרים (חוץ מד“ש ורש”י: ביב), ובתוס' (פ"ו): דיוטא (δίαιτα) שהיא מאה אמה וכו‘, ונ“ל שהספרים נשתבשו, וצ”ל: גג או כ(צ)וצר275, וכיוצא בטעות זו בירוש’ כה ע“ב, שלש כצוצריות זו ע”ג זו וכו'
אבל משתמש מן החצר לגג ואינו חושש, וצ"ל: מן הכצוצר, ובתוס' ((רפ"ח):
שלש דיוטאות זו למעלה מזו וכו', אבל משלשל הוא מן התחתונה
לעליונה276 שלא בדרך האמצעית.

החצר וכו'. שב למ"ט (מפני שהיה רוצה לחבר דברי ראב"י עם “עוקה”).

מי"א וכן שתי דיוטאות. תפס “דיוטאות” ולא בתים,
מפני “דיוטא” שנזכרה כאן בתוס' (עי' לעיל) לפניה, אבל באמת עיקר מובנה של
“דיוטא” הוא “דירה”, “בית”, “חדר”.





פרק ט

מ“א רש”א וכו'. מברייתא דדף צא ב (ותוס') יוצא כרב:
והוא שלא עירבו, ומן התוס' יוצא בפירוש, שהיא ר“ש, דלא תני שם גם בדברי ר”ש
“קרפף” (בסוף פ"ז), ועי' תוס' פ"ה!

ו“ששבתו בתוך הבית” פירושו, שעירב בחצר והוציאן לחצר, אבל משם לקרפף וכו' אסור.

מ"ב גג גדול וכו'. לחכמים, שכל אחד ואחד רשות לעצמו, ועי' ירוש‘: מתניתא באותו הגג אבל בגג אחר אסור וכו’.

דברי ר"א. מבבלי יוצא (ר"א לשיטתו!), שהנכון: אליעזר (ובירוש' סע“ג: לעזר, רע”ד: ליעזר).

חכמים מודים לר“א בחציה השני של ההלכה: מתוכה לר”ה, אבל לא
מטעמו: מפני שהיא רה“ר (וא“כ המכניס מתוכה לרח”י חייב) אלא מפני שהיא
כרמלית, ורבי קיצר את דבריהם, בדברי ר”א החצי ובדברי חכמים החצי
(וזה רגיל).

מ"ג (לרה"ר). אין בכי“י וראשונים ובבלי יז א, וזוהי המשך משנה ג, וע”כ לא הזכיר שוב “רה”ר".

משתי רוחותיה. עי' ירוש' ובבלי, והתוס' באמת אינה
מחלקת בין רוח אחת לשתי רוחות, אלא בין גדולה לקטנה (תוס' פ"ז), אלא משנתנו
ר' יהודה, והוא מתיר כך גם במבוי ורה"ר (עי' מ"ד ותוס').

ואפשר ש“ולא רבי(!) הוא” שבירוש' קאי אתוס' פ"ז: ונשתייר כפס מכן וכו'.

לחייו. רש“י גרס: לחיו277, אבל אם משנתנו לרבי ור' אליעזר (עי' בבלי יב א), לחיים
בעינן. ובכ”י ב' נקוד: לחייו! אבל “קורתו”, וא"כ דווקא.

מ"ד מוחלפת מפ“ב מ”ד, עי' בבלי שם כב א וירוש' שם כח סע"א.

ועוד. עי' מש"כ לעיל בפתיחה, ועי' תוס' כאן (ופ"ה): יתר על כן וכו'.





פרק י

כבר אמרתי במבואי, שהתחלת פרק זה שייכת לשבת פכ“ד (אחרי
מ"א), שמ”א שלו היא המשך של “החשיך” שבפכ“ג (מ“ג–מ”ד) ו”מחשיך" שבכאן
דוגמתו בפכ“ג שם, ומ”ב שלנו = פחות פחות מד“א דר' יצחק שם (בבלי קנג ב)
ו”חצר החיצונה" גם שם בסיפא (ופכ“ג מ”ה אגב צרכי מת נשנית).

ובתוס' דין תפלין בין מי“א למי”ב!

מ“א ר”ג. בתוס': ר' יהודה. והוא ר“י משום ר”ג, כמו
בכלים פ“ח מ”ט (וכמפורש בתוס' שם), וסתם משנתנו ר' יהודה, שאוסר
בחדשות278, כמו ששנינו: אבל בחדשות פטור (פטור מלטפל בהן, וע"כ אסור לטלטלן בשבת) ורישא זוג זוג – ר"ע279.

שנים שנים. כפשוטו “שנים שנים” = זוג זוג, אלא שכך שנה
ר“ג (וכמו בכלים!), כמו “שנים שנים באו אל נח אל התיבה” (בר' ז ט),
וע”כ לא דקדק במין (תפילה), אבל בבלי וירוש' פירשו: שנים בראש ושנים
בזרוע, ו“מוטב לדחות את השבת פעם אחת ולא שתי פעמים” (ירוש'). והשוה
“מצילין תיק התפילין עם התפילין” ב“כל כתבי”. ושם פירשו המפרשים: משום
דבהול.

כריכות. בכל הספרים: כרוכות, וכן במשניות תמיד בכי"י, כרוכתא בארמית.

צבתים וכריכות – וודאי חדשים, וע"כ מחשיך, ותו לא. ועי' בתוס' במוצא ספר.

ובסכנה. כפשוטה, וברייתא שבבבלי (צז א) חולקת, וכפשוטה
“נותנן לחבירו וכו' " – זהו פחות פחות מד”א, וברייתא ר"ש היא, ועי' גם
תוס' ספ“ח לענין ס”ת: ובסכנה מניחו והולך לו.

מ"ב וכן בנו. ירוש‘: בתינוק של סכנה, ועי’ שבת פכ“א מ”א ובבלי שם קמא ב, וירוש' שבת ספי"ז.

חבית. סתמא של גרוגרות (ולא מים, עי' בבלי)280; ופשוטה כברייתא (צז ב): רי"א בשיירא נותן וכו‘, ועי’ ביצה לט ב: מי שהיו פירותיו וכו'.

מ"ג גוללו אצלו. פשטא כר"ש: רישא וסיפא ר“ש (צח
א), ובתוס' שנינו: ונתגלגל הספר מידו לפנים ולחוץ גוללו מכאן ומכאץ
ומניחו אבית אגיף281. ירוש‘: מתני’ באיסקופה מותרת וכו‘282. ושם בירוש’: אבל חוץ לאסקופה
אסורה תיפתר שהיה יושב וקורא בו מבעוד יום וכו', ואולי צ”ל: אבל באסקופה
חיצונה, עי' להלן. וכך מפרש אביי בבבלי (צח א): באסקופה כרמלית. ועי'
שבת צא ב: המוציא אוכלין ונתנן על האיסקופה, ומפרש הבבלי: אלא איסקופה
כרמלית. ושם במשנה: קופה מלאה פירות ונתנה על האיסקופה החיצונה אע"פ
שרוב פירות מבחוץ פטור וכו'.

ונראה שזוהי “אסקופה הנדרסת” שבבבלי (צח א).

ועי' דא“ז ספ”ג: איסקופה העליונה – אמצעית – התחתונה (= החיצונה), ואדר“נ סוף פכ”ו.

מ"ד זיז וכו'. פשטא אפילו כלים שאינם נשברים (קיתוניות!). ועי' תוס' פ"ח.

עומד וכו'. דלא כר"מ (בבלי צט א), ועי' ירוש'.

ברה“ר ומטלטל ברה”י. בכ“י מ' וכמה ראשונים הסדר הפוך,
אבל סדר המשניות וכי”י כנוסח שלנו, ומתוך הירוש' (“לא סוף דבר עומד וכו'
[אלא אפילו] ברה”ר וכו' ") יוצא דלא גרסינן כלל “ברה”ר וכו' “; ו”בלבד"
מוכיח כנו' הירוש', ובכי“ק יש כאן חסרון: ומטלטל ברה”ר ברה"ר ומטלטל, ונשלם
בגליון (אבל אפשר שהוגה בפנים “ברה”י" במקום “ברה”ר").

מ"ה לא יעמוד וכו'. כר"מ (עי' לעיל).

ר' יהודה וכו'. עי' בבלי וירוש' וכלים פ“ח מ”י
דמוחלפת, ובוודאי שהנכון כמשניות, דמסיים שם: היה פונדיון וכו' ר' יוסי
וכו‘. ובירוש’ לא הזכיר זו.

מי שנתלש. כך בירוש' וד“ר וכי”י, דפו': משנתלש (אבל עי' תוס' פי"א (ח) ח).

מ"ו לא יעמוד וכו'. כר“מ, ורב יוסף תירצה לדברי הבל בכלים שצריכין לו, אבל מכיון שמ”ה ר“מ, בוודאי שגם מ”ו ר"מ.

וכן בגת. אביי פירשה בגת כרמלית ולשבת, רבא ורב ששת
בבבלי ור“ח בר אבא בירוש' מפרשים לענין מעשר, והבבלי (צט ב) מפרש: דתנן
שותין על הגת (מעשרות פ“ד מ”ד). ועי' תוס' רע”ב. אבל מן התוס' (פ“ט/ו כג,
ועי' פי”א/ח ו) יוצא שלענין “קולט” נאמר “וכן בגת”: צינור המקלח לרשות
הרבים אחד מים ואחד יין קולט בין ביד בין בכלי ושותה וכו'. ומכיון שכך
נראה שכוונו למשנת מעשרות פ“א מ”ז: היין משיקפה אע“פ שקפה קולט מן הגת
העליונה ומן הצינור ושותה. ונ”ל כי “וכן בגת” שנוי שלא במקומו, ומקומו
אחרי “שותה” (ושותה) שבסוף המשנה.

ולזה כוונו בא“י, אבל בבבלי פירשוהו על משנת פ”ד.

ואמנם נראה קצת מתוך הירוש' (אע"פ שהירוש' מסורס ומשובש), ש“וכן בגת” היה סדור אצלם אחרי “קולט” וכו', שנתפרש לפניו.

למטה מעשרה טפחים. בגליון כ“י פ', כ”י ב‘, רי“ף ורא”ש
ד“ו ור”ח וה“גאונים” אצל הריטב"א: למעלה, ועי’ תוס' פ"ו כנו' צוק' “למטה”
(ובדפו': למעלה) גם “מצרף” (וכן ברש"י בגמרא בשם תוספתא) בצינור ועם הכותל
והמזחילה למעלה מעשרה אסור.

ומן הצינור מכל מקום שותה. בכל הנוסחאות: (ו)מכל מקום
ושותה (ורש"י הוא שהגיה). ובוודאי ש“ושותה” הוא העיקר, ועי' תוס‘, והשוה –
הנוגע בה מכל מקום283. אבל פי’ “מכל מקום”, לא כרש“י, אלא בין למטה מעשרה בין למעלה, עי” תוס' שם.

מ"ז בור. בתוס' (צוק'): באר, בור, ובכי“י בל”נ, וכן בפ“ב מ”ד: מפסקתה ל"נ כמו “באר”284.

ולעיקר המשנה. עי' פ“ח מ”ג: חוליית הבור וכו‘, ועי’ תוס'
פ“ו: בני חצר מותרין וכו' (ועי' בבלי וירוש'). והתוס' בוודאי הולכת
אחרי פ”ח מ"ג, אלא שהיא מסורסת: בני עליה מותרין ובני חצר
אסורין.

מ"י נגר שיש בראשו קלוסטרא וכו' ור' יוסי מתיר. כסתם
כלים פי“א מ”ד: קלוסטרא טמאה, וכמפורש בתוס' שם ב“מ פ”א: קלוסטרא ר“ט מטמא
וכו' = רט”א הרי היא ככל הכלים ומטלטלת בחצר, שבמשנה שם. שאם היא כלי
הרי היא טמאה ומטלטלת בשבת, וסיפא שם: והקלוסטרא וכו' – כנראה משנת‏ ר'
יהודה. אבל הבבלי והירוש' בשבת רפי"ז לא פירשו כך (עי' ר"ש).

ר' אלעזר. כצ“ל עי' ד”ס. וכן מפורש ביבמות צו ב שנחלקו
בו ר' אלעזר ור' יוסי. וכך יוצא גם מן “ר”ג והזקנים" שהוא ר"ג דיבנה
וחבריו (שבת פט“ז מ”ח = עירובין פ“ד מ”א).

מי"א נגר הנגרר. מברייתא דדף קא ע“א (תוס' פ"ח) יוצא
ש”נגרר" אינו אחר עם “קשר ותלוי”, ואפשר “נגרר” ואינו קשור ותלוי, וכן
אפשר “נגרר” ו“קשור ותלוי” ו“גבוהים מן הארץ מלא נימא”.

ואמנם בברייתא שבבבלי קב א (שבת קכו א): איזהו נגר הנגרר
(שנועלין [בו] במקדש אבל לא במדינה) כל שקשור ותלוי וראשו (אחד) מגיע
לארץ וכו‘; אבל בתוס’ שנינו: נגר (נגרר) אם היה קשור ותלוי פותחין וכו' ר'
יהודה אומר קשור אע“פ שאינו תלוי. ושם (עי' גם צוק'): איזהו נגר (צוק':
שאינו נגרר!) כל שקשור ותלוי וראשו אחד וכו' רי”א אף במדינה מותר וכו‘,
ועי’ ירוש'. ולפי זה “נגרר” ו“קשור ותלוי” הם שני דברים.

מי"ב (ר' יהודה אומר וכו'). ליתא בנוסחאות שבירושלמי ובבבלי ד"פ, אבל ישנו בכל הנוסחאות האחרות.

מי"ג מחזירין וכו' אבל לא במדינה. כר' יהודה בברייתא
קב ב, עי' שם. ולא משום חציצה הוא דנטלה, עי' מי"ד ובבבלי וירוש', אלא
משום להחליפה, ולענין רפואה נשנית (עי' ירוש' תני רטיה שתפחה מחזירין
אותה בשבת וכו').

קושרין נימא וכו'. דלא כר"ש בברייתא קג א. והפסיק בין רטיה ליבלת וכהן שלקה מפני “אם כתחילה”, שבשנים הראשונים.

חותכין יבלת. פשטא לכהן, וכן מפורש בברייתא קג ב
ותוס‘, וכך פירש ר’ פדת בירוש‘: משום קלקול פייסות, ועי’ בבלי וירוש‘, ועי’
ס“ז 257. ו”יבלת" פירשו השבעים “בעל שומא”, Warze, ועי' תוס' בכורות פ“ה ובבלי כתובות עה א ובבלי בכורות מ ע”ב.

“שומתא” בסורית, תרגום של “שאת”, וכן בתרגום יונתן וירוש'
וגם “חבורה” (בלי פצע) וגם “צלקת”, וגם שערות אחדות שבלחי. ועי' נגעים פ“ו
מ”ז: היבלת והדלדולין, אצל “ראשי הדדים” וכדומה.

ועי' פרה פ“ב מ”ב: היתה בה יבלת וחתכה… כ“מ שניטל ולא העלה מקומו שער אדום פסולה285. בכי”י בכל המשנה: יבולת, ועי' רש"י ובנט.

כורך עליו גמי. ואין זו חציצה. עי' בבלי וירוש'.

אם להוציא דם וכו'. עי' בבלי שבת קו א וירוש' כאן ל“חותכין יבלת”.

וממלאים מבור הגולה בגלגל בשבת ומבור הגדול ומבאר
(ומבור) הקר (“חקר”) ביום טוב. כך בירוש' ובגמרא שם, וכן בירוש' עירובין
ריש פ"ב, וכן לו ופ' וה' ומ' ועוד.

חקר כנו' ד“ר ולו, וכן היה נוסח ר”ח והרמב“ם, שגרסו
בגמרא: שחקרו עליה נביאים, ובברייתא שבגמרא צ”ל: לא כל בורות הקר
התירו, וכ“ה בכ”י מ' ותוס' וירוש'.

הגולה. כמו גלות מים, גלות עליות (יהושע טו יט), והוא
היה בעזרה, סוף מדות: שם היה בור הגולה והגלגל נתון עליו ומשם מספיקים מים
לכל העזרה. אבל “בור הגדול” לא היה בעזרה, עי' יבמות פט“ז מ”ד: אר"מ מעשה
באחד שנפל לבור הגדול וכו‘. ובברייתא שבגמרא קכא ב286: מעשה בבתו של נחוניא חופר שיחין שנפלה לבור הגדול
וכו’287.

“בור הגדול אשר בשכו” (ש"א יט כב).

חקר היא “חקרא” שבמג"ת (ובדפוסים: הקרא(ים)), Akra, העיר התחתונה, וזהו שאמרו: לא כל בורות חקר התירו.

מט"ו מן ההיכל ומן האולם ומבין האולם ולמזבח. “ומן
האולם” ליתא במ' וברא“ש ד”ו. ואמנם גם בכלים פ“א מ”ט נחשב רק “ההיכל”, אבל
בס“ז 228: היכל ואולם, כמו כאן. וסתם תמיד (ראב"י) פ”ה מ“ה כפשוטה כר”ש
בן ננס כאן.

רש"א. כבר פירשתי שזה סיום עירובין, סיום למ“ג, במשנת ר”ש.

מקום שהתירו לך חכמים משלך נתנו לך. עי' כזה ירוש' ר“ה
ריש פ”ב. ומשם יוצא שפי' “משלך נתנו לך”: הם אסרו והם התירו (ורש“י נדחק
ע”פ הבבלי).





נגמר יום ג' ט“ו באייר תר”ץ.





IV. פסחים

א. להלכה





א. חמץ משש שעות ולמעלה

שנינו288: רמ“א אוכלין כל חמש
ושורפין בתחילת שש וכו' ו”כל שעה שמותר לאכול מאכיל עבר זמנו אסור
בהנאתו" וכו'289, ו“משעה שאסור באכילה אסור בהנאה”290.

ואמרו בבבלי291: דכ“ע מיהא חמץ משש שעות ולמעלה אסור [מדאורייתא]292,
מנלן. אמר אביי תרי קראי כתיבי, כתיב שבעת ימים שאור לא ימצא בבתיכם וכתיב
אך ביום הראשון תשביתו שאור מבתיכם293 הא כיצד
לרבות ארבעה עשר לביעור וכו‘. רבא אמר מהכא לא תשחט על חמץ דם זבחי (שמ' לד
כה) וכו’ תנ”ה294 אך ביום הראשון תשביתו שאור
מבתיכם (שמ' יב טו) מערב יו"ט או אינו אלא ביו“ט עצמו ת”ל לא תשחט על
חמץ דם זבחי לא תשחט את הפסח ועדיין חמץ קיים295 דברי ר' ישמעאל וכו'.

– שהפסח נשחט בשמונה ומחצה ובשבת בשבע ומחצה (פ“ה
מ”א), אבל כשר מחצות (פ“ה מ”ג: שחטו קודם חצות פסול וכו'), ועל כן אסרו
במלאכה מחצות (פ“ד מ”א), שאין הפסח קרב אלא משש שעות
ולמעלן296; כך הם גם דברי פילון297: מחצות עד הערב. ואולם יוספוס אומר298: מן השעה התשיעית עד האחת עשרה;
ס' היובלים פמ“ט (פסוק יד וי"ט): מן החלק השלישי של היום, ז”א מתחילת
השעה התשיעית (עי' להלן, “הפסח”).

אלא שאיסורו, אם מדאורייתא או מדרבנן, תלוי במחלוקת299. שבירוש' (שם כז ע"ג) אמרו: ר“מ אומר
משש שעות ולמעלן מדבריהן ר' יודה אומר משש שעות ולמעלן מדברי תורה. מה
טעמא דר”מ. אך ביום הראשון זה חמשה עשר. יכול משתחשך ת“ל אך הא כיצד תן
לו לפני שקיעת החמה שעה אחת. מה טעמא דר' יודה. אך ביום הראשון זה
ארבעה עשר וכו'. ר”מ אומר לא תאכל עליו חמץ (דב' טז ג) על אכילתו
(“עם אכילת הפסח”). ר' יודה אומר לא תאכל עליו חמץ על עשייתו
(“שחיטתו”) וכו‘. ובברייתא300 שנינו: ומניין
לאוכל חמץ משש שעות ולמעלה שהוא עובר בל"ת שנאמר לא תאכל עליו חמץ דברי ר’
יהודה אמר לו ר' שמעון וכי אפשר לומר כן והלא כבר נאמר לא תאכל עליו
חמץ שבעת ימים תאכל עליו מצות, והוא אומר301: חמץ לפני זמנו ולאחר זמנו אינו עובר עליו בלא כלום.

אף יונתן תרגם (שמ' יב טו): ברם מפלגות יומא דמיקמי חגא תבטלון (עי' להלן) חמיר מבתיכון.

ואמנם מצינו “ראשון” שהוא ארבעה עשר: ולא ילין מן הבשר
אשר תזבח בערב ביום הראשון לבקר (דב' טז כד) וע“פ פשוטו פירושו כרש”י:
בערב ביום י"ד, שהוי פסוק זה מקביל לשמות לד כה: ולא ילין לבקר זבח חג
הפסח (רמב"ן מפרש בדוחק: בערב יום הראשון).

אבל אע“פ שנפסק בבבלי (יג א) כר' יהודה, אף לבבלי –
“שעות דרבנן” (בבלי ב ע"ב), כלומר איסור חמץ משש שעות ולמעלה
(מתחילת השעה השביעית!) דרבנן הוא (ודלא כפי' רש"י שם). וכן אמרו גם להלן
(כא ב): לא צריכא לשעות דרבנן (או כגי' הגאונים: לשש שעות דרבנן)
דא”ר גידל וכו' המקדש משש שעות ולמעלה302 וכו‘. וכן מפורש בירוש’ שהזכרנו (כז ע"ג): רב אמר דברי ר“מ
(כלומר: אפילו לדברי ר"מ) המקדש בחמץ משש שעות ולמעלן לא עשה כלום,
ולפניו שם בירוש': ר”מ אומר משש שעות ולמעלן מדבריהן, שביעית אסורה
משום גדר.

“שעות דרבנן” הן אפוא מתחילת שעה שביעית עד קרוב לשקיעת החמה.

ו“הרחקה הוא דעבוד רבנן לדאורייתא” (בבלי ב ע"ב).





ב. ביעור חמץ

התורה אמרה “תשביתו שאור מבתיכם”, ומה היא “השבתה” זו?

השבעים תירגמו “.תשביתו”: ἀφανιεῖτε, “לפנות”, “להסתיר”, “להשמיד”; עקילס:
διαλείψετε, “להפסיק”, סומכוס: παύσετε, “להרחיק”, “לפנות”; וולגטא: non erat (= ישבת, “שלא יהיה”); אונקלוס ויונתן, השומרוני ופשיטתא:
תבטלון, במובן “כלייה”, “השחתה” ו“הפסקה”, וכן ולא תשבית מלח (ויק' ב
יג) = ולא תבטל (אונק' ויונתן; רמב"ן), כ“ביטול” של עבודה זרה, שהוא
“השחתה”.

בלשון המשנה הישנה בא במקום “השבתה”: עובר, עוברין.
חלה פ“א מ”ב: נתערב אחד מהם (מחמשת מיני דגן) בכל המינים הרי זה עובר
בפסח; פסחים רמ“ג מ”א (מב א): ואלו עוברין בפסח וכו‘, ה"ז עובר
בפסח, כלומר “עוברין מן העולם” ומתבערין, וכפי’ ריב“א ור”ן (השוה “מום
עובר”). וזו של פסחים – משנה ישנה היא, שהזכירה כבר ר' ‏יהושע (בבלי מג
א).

“השבתה” היא אפוא העברה (מן העולם).

אבל חוץ מאלו משתמשת המשנה בכל מקום בלשון “ביעור”303. ומהו “ביעור” זה?

ר' יהודה אומר אין ביעור חמץ אלא שריפה וחכ“א [אף]304 מפרר וזורה לרוח או מטיל לים305. “שריפה” מונחת ליסוד לימודו של ר' יונתן שבמדר”י שם306, וכן שנינו בסתם תמורה (פ“ז מ”ה) ש“חמץ בפסח בשריפה”, וכן שנינו להלן307 משנה שר' יהודה ור“מ חולקים בפירושה, “שיאור ישרף”, ואף
רבן גמליאל בדבריו שבתוס'308 אומר: ניטלו
שתיהן אילו ואילו שורפין. ואף מדברי ר”מ בפ“א מ”ז ור' יוסי
בתוס‘309 משמע שכך היו נוהגין לשרוף310; אלא שחכמים (ר' יוסי בע“ז פ”ג
מ"ג) אומרים “אף” מפרר וכו’; ש“התורה אמרה תשביתו שאור מבתיכם – בכל דבר
שאתה יכול להשביתו”311. ואף ביעור של ערב פסח שחל להיות בשבת נקרא “ביעור”312, ואף “חמץ שנפלה עליו מפולת הרי הוא כמבוער” (פ“ב מ”ג).





ג. בדיקת חמץ

לפני ה“ביעור” הצריכו חכמים “בדיקה” באור ארבעה עשר (פ“א
מ”א ומ"ג), וכבר נחלקו ב“ש וב”ה בדרכי הבדיקה במרתף של יין (פ“א מ”א).
אבל בתלמוד313 אמרו: בדיקת חמץ דרבנן דמדאורייתא בביטול (“בלב”) בעלמא סגי ליה.

רש“י אומר: דכתיב תשביתו ולא כתיב תבערו והשבתה דלב היא
השבתה. והדברים לקוחים מהלכות גדולות ה' פסח (ד“ו כב ע”ב): ובתר
דבדיק מבטיל ליה דכתיב תשביתו שאר מבתיכם. ה”ג נמשך אחרי תרגום אונקלוס:
תבטלון, ופירשהו במובן ביטול בלב, כמובנו בבבלי314. אבל בספרי ראה פיס' קלא לומד

“ביטול בלב” מן “לך” (“שלא יראה לך כשאור”): לא יראה
לך שאור, בטל בלבך מכאן אמרו ההולך לשחוט את פסחו וכולה מתני' (פ“ג
מ”ז: מבטלה בלבו), וכיו“ב בברייתא דדף ז ע”א: מבטלו בלבו. אבל
“בטל” של התרגום, כ“ביטול” סתם בלשון המשנה, הוא השחתה
והפסקה315. ואולם ביטול שאחרי הבדיקה מדברי רב הוא316 ולא נזכר כלל במשנה317.





ד. איסור הנאה

חמץ משש שעות ולמעלה וחמץ בפסח אסור בהנאה (פ“ב מ”א)318, וכן חמץ שעבר עליו הפסח (שם מ"ב).

אבל ר' יוסי הגלילי חולק ואומר319: תמה על עצמך היאך חמץ אסור בהנאה כל שבעה, ולפיו מכל־שכן שאינו
אסור בהנאה אחר הפסח, ומותר אפילו באכילה (כחמץ של נכרי). ואף לר'
שמעון חמץ לפני זמנו ולאחר זמנו אינו עובר עליו בלא
כלום320, ואינו אסור באכילה אלא מדרבנן321, אבל מותר בהנאה. וכיון שאין חמץ
שעבר עליו הפסח אסור בהנאה לר' יוסי הגלילי (ולר' שמעון) – יוצא מזה שהם
התירו “הטמנה” של החמץ.

מדעה זו מוציאה הברייתא (ה ע"ב): יכול יטמין וכו' ת"ל לא ימצא.

ונראה מכאן שבראשונה היו “מטמינים” חמציהם עד אחרי
הפסח, ודעת ר“י הגלילי אינה אלא ההלכה הישנה. ובירוש' (פ“א כז ע”ב)
אמרו: כותים כל זמן שעושין מצתן עם ישראל נאמנין הן על ביעור חמץ וכו' אמר
ר' יוסה הדא דתימר בבתים אבל בחצירות חשודין הן דאינון דרשין לא ימצא
בבתיכם לא בחצרותיכם, ונגדם אמרו (בברייתא שבבבלי שם): אין לי אלא
שבבתים, בבורות שיחין ומערות מנין ת”ל בכל גבולך וכו'.

דברים חשובים בעניינים אלו שעסקנו בהם, אנו מוצאים בפפירוס ארמי משנת חמש לדריוש השני, 419 לפני הספירה322:

[אל אח]י

[יד]ניה וכנותה ח[ילא י]הודיא אחוכם חננ[יה] שלם אחי אלהיא [ישאלו]

וכעת שנתא זא שנת 5 דריוהוש מלכא מן מלכא שליח על ארש[ם]

[על חגא זי פטי]ריא כעת אנתם כן מנו ארב[עת עשר]

5 [יומין בירח ניסן ועבידה עב]דו323 ומן יום 15 עד יום 21 ל[ניסן]

[חגא זי פטיריא עבדו] דכין הוו ואזדהרו עבידא א[ל תעבדו]

[….. אף שכר324 א]ל תשתו וכל מנדעם זי חמיר אל [תאכלו]

[….. מן יום 14] מערב שמשא עד יום 21 לניס[ן מערב]

[שמשא כל מנדעם זי חמיר ה]נעלו325 בתוניכם וחתמו בין יומי[א אלה]

מפפירוס זה אנו למדים: א) שלא אסרו עליהם אכילת חמץ אלא
ממערבי שמש של יום י“ד בניסן, כלשון התורה (שמ' יב יח): בראשון בארבעה עשר
יום לחדש בערב תאכלו מצות עד יום האחד ועשרים לחדש בערב. שבעת ימים שאר לא
ימצא בבתיכם. ו־ב) שהתירו להם ל”הטמין" את חמצם ב“תונים”, שהם חדרים
פנימיים326, ו“לחתום” פתחיהם “במשך
הימים האלה” (“בין יומיא אלה” כמו “בין עשרת ימים”, נחמיה ה יח), ימי
הפסח.

נהגו אפוא היתר בחמץ שעבר עליו הפסח.

כך היה מנהג ישראל (“חנניה” בא מא"י או מבבל)327 בתחילת ימי הבית השני.

אבל לכל המאוחר בסוף ימי הבית השני החמירו משום גדר בענין חמץ: אסרו “הנאה” ואסרו “הטמנה”, ומצאו לו סמך בתורה.

אף אסרו אכילת חמץ מחצות של י"ד, ומשום טעות – מתחילת שש328.

ומנהג זה נהג כבר בזמן הבית בחלות־חמץ של תודה329 ובתרומה, שביעורן לפני שחיטת
הפסח (עי' לעיל), ואח"כ קבעו זמן לשריפתן בתחילת שש, וכן
בתרומה.

וכך נהגו גם בחמץ שבבית ובחולין.





ב. הפסח והסדר





א. זמן שחיטת הפסח

התורה אמרה: ושחטו אותו כל קהל עדת ישראל בין הערבים
(של “ארבעה עשר”) (שמ' יב ו); בחדש הראשון בארבעה עשר לחדש בין הערבים
פסח לה' (ויק' כג ה); בארבעה עשר יום לחדש הזה בין הערבים תעשו אתו (במ' ט
ג); ויעשו את הפסח בראשון בארבעה עשר יום לחדש בין הערבים (שם ה); שם תזבח
את הפסח בערב כבוא השמש מועד צאתך ממצרים ובשלת ואכלת וגו' ופנית בבקר
והלכת לאהליך (דב' טז ו־ז); וביהושע (ה י) נאמר: ויעשו הפסח בארבעה עשר יום
לחדש בערב (ועי' ראב“ע ורמב”ן).

אבל ההלכה אומרת: תמיד (של בין הערבים) נשחט בשמונה ומחצה
וקרב בתשע ומחצה, בערבי פסחים נשחט בשבע ומחצה וקרב בשמונה ומחצה וכו'
והפסח אחריו.

וכבר דנו מדרשי־הלכה בפירוש כתובים אלו לפי ההלכה330: בס“ז (בהעלותך: 258) שנינו: בארבעה
מקומות היא אומר בין הערבים יכול בערבו של ערב (“בשקיעת החמה”) ובערבו של
שחר (“ובזריחתה”) ובחצות היום כיון (“בדיוק”, בשעה שהשמש מתחילה ל“ערוב”)
היא שחיטת הפסח ת”ל בין הערבים בא לחלוק בין הערבים שנים (עי' להלן) או
בערב (“שם תזבח את הפסח בערב”) משחשיכה אמ' בשלישי בין הערבים או בין
הערבים בין השמשות (כתרגום יונתן: “ביני שמשתא”, אונקלוס: “בין שמשיא”) אמ'
ברביעי בין הערבים בא לחלוק בין חצות יום ובין לילה לכוין שמונה ומחצה.
כל ימות השנה היה התמיד נשחט בשמונה ומחצה וקרב בתשע ומחצה, ערבי פסחים
וכו'.

ובספרא אמור (פי"א א): “יכול משתחשך ת”ל יום (“בארבעה עשר
יום”, במדבר ט ג, אבל בת"כ גם באמור, וכן בשבעים ובשומרוני). או יום
יכול משתי שעות ת“ל בין הערבים. מה בין הערבים מיוחד משפנה יום, אף יום
משפנה יום משש שעות ולמעלה. אע”פ שאין ראייה לדבר זכר לדבר אוי לנו כי
פנה היום כי ינטו צללי ערב331 (ירמ' ו ד).

ואולם במכילתא דר“י ובמכילתא דרשב”י, נמסרו גם הדעות החולקות:

במדר“י332: בין הערבים שומע אני
עם דמדומי חמה (“סמוך לשקיעת החמה”) ת”ל בערב (דב' טז ו) אי בערב יכול
משתחשך ת“ל כבא השמש (“והיינו בין השמשות”) אי כבא השמש ובשלת
ואכלת333 ת”ל מועד צאתך הפסיק הענין, הא כיצד ובשלת ואכלת משחשכה. ר' אומר וכו'.

סתם מכילתא מפרש אפוא “בין הערבים”: בין השמשות,
כתרגום אונקלוס ויונתן, וזו היא ההלכה הישנה (רמא"ש). וזו היא דעת
בית־שמאי.

במכיל' דרשב"י334: בין הערבים,
יכול משתחשך תל' לו' יום או יום יכול משתי שעות תל' לו' בין הערבים הא
כאיזה צד משש שעת ולמעלה, שבית שמאי או' (כלומר: שב"ש חולקים) אין
בערב אלא משפנה יום (משפנה יום ממש, בין השמשות). חנניה בן
כינאי335 או' בין הערבים בין שתי336
הערבים בין אור ארבעה עשר לאור חמשה עשר ויום ולילה באמצע,
כשהוא או'
&lt;יום&gt;
כבר יצא לילה יכול שחרית תל' לו' בין הערבים, מה בין
הערבים משנפנה יום אף כשאמר יום
&lt;משפנה יום&gt;
, משש שעות ולמעלה וכן הוא
או' אוי לנו כי פנה היום.

ובירוש' מסיים ברייתא זו: הא כיצד חלוק בין הערבים ותן שתי שעות ומחצה לפניו ושתי שעות ומחצה לאחריו ושעה לעיסוקו337.

כך היתה ההלכה הקדומה כבית שמאי, אבל מאמצע זמן הבית
השני היתה ההלכה הנוהגת כמשנתנו. כך מספר גם יוספוס (עי' לעיל), שזמן
שחיטת הפסח הוא “מן השעה התשיעית ועד השעה האחת עשרה”, וספר היובלים שם
(והוא מדגיש וחוזר ומדגיש את דבריו): “מן החלק השלישי (“השליש האחרון”) של
היום”, ז"א מתחילת השעה התשיעית. ואף פילון אומר, לגמרי בהתאם עם
ההלכה: מחצות עד לפנות ערב.





ב. שחיטתו וזריקת דמו והקטר חלביו

התורה אמרה “ושחטו אותו כל קהל עדת ישראל”, לא קראה את
הפסח “קרבן” ולא הזכירה בו לא “זריקה” ולא “הקטר חלבים”. אבל ההלכה השוותה
פסח לבכור ומעשר338, והצריכה גם בפסח “זריקה” (או “שפיכה”) והקטרת חלבים339. ואמנם “זריקה”
בפסח נזכרת כבר בדהי"ב ל טז: הכהנים זורקים את הדם מיד הלוים, ושם לה
יא: וישחטו הפסח ויזרקו הכהנים מידם.

המשנה אומרת (פ“ה מ”ו): שחט ישראל וקבל הכהן וכו'
זורקו זריקה אחת כנגד היסוד (בתוס' פ"ג יא: שופכו וכו‘, ועי’ בבלי). אמנם
לפי ההלכה שחיטה כשרה בזר בכל הקדשים340, וכן
מסדר יוספוס בקדמוניות (ס“ג פ”ט א). אבל למעשה לא היו שוחטים כרגיל אלא
כהנים, “המה ישחטו את העלה ואת הזבח לעם” (יחז' מד יא), וישחטום
הכהנים (דהי"ב כט כד), “ות”ח המלמדין הלכות שחיטה לכהנים היו
נוטלין שכרן מתרומת הלשכה"341, ובתמיד: מי שוחט וכו'.

ובפסח היו הלוים שוחטים: ויאמר (יאשיהו) ללוים
ושחטו הפסח וגו' (דהי"ב לה ג–ו) ויעמדו הכהנים על עמדם והלוים על
מחלוקתם כמצות המלך. וישחטו הפסח ויזרקו העהנים מידם (“מיד הלוים”); ובפסח
חזקיהו (דהי"ב ל טז–יז): הכהנים זורקים את הדם
מיד הלוים (“השוחטים”). כי רבת בקהל אשר לא התקדשו והלוים על שחיטת
הפסחים (אמנם מכאן משמע, שמפני הטומאה שחטו הלוים).

אבל כבר בימי הלל היה מנהג ישראל שכל אחד הביא את פסחו וסכינו עמו342, וודאי מפני שכל אחד שחט
בעצמו את פסחו. וודאי שמנהג זה הונהג מפני שמרוב הפסחים לא היו הכהנים ואף
הלוים מספיקים לשחוט את כל הפסחים, וכך נעשה קבע, שישראל שוחט את
הפסח.

אשר לשחיטת קדשים אומר אף פילון343: ואח"כ (=אחרי הסמיכה) יקחהו אחד הכהנים וישחטהו. ואולם
בפסח הוא אומר344: “שבו שוחטים כל העם מחצות
עד הערב כמה אלפים קרבנות; זאת אומרת כל הקהל, נער וזקן; כי ליום הזה ניתנה
לכולם דרגת כהן. כי בה בשעה שבשאר קרבנות ציבור ויחיד לפי חוק התורה הכהנים
הם המקריבים, ניתנה כאן רשות לכל העם למלא בידים טהורות עבודת־קרבן
ופקודת־כהן”. נראה ששחיטת הפסח שהיתה נוהגת בזרים, בניגוד לשאר קרבנות
שלמעשה הכהנים הם ששחטו, – הטעתו לפילון לומר שכל הקרבת הפסח נעשתה בידי זרים345.





ג. הזייה לעושי פסח

פילון346 אומר: והנוטלים חלק בסעודת־חג זו (“אכילת הפסח”) צריכים להטהר במי־נדה הקדושים.

הפפירוס הארמי שהזכרתי מזהיר את החיילים היהודים שביב:
דכין הוו, “היו טהורים”. אף הספרא שמיני פ"ד ח–ט (ר"ה טז ב): ובנבלתם
לא תגעו ברגל, ור' יצחק (בבלי שם) אומר: חייב אדם לטהר את עצמו
ברגל.

אף המשניות הישנות שמזמן הבית, שבשקלים (פ“ח מ”א) ושבחגיגה (פ“ג מ”ו), מניחות ש“בשעת הרגל” כל ישראל טהורים347.

וכך מעיד יוספוס348, שהעם היטהר לרגל.

ו“טמאים” נדחים לפסח שני.

אבל “הזייה” על טהורים (מטומאת מת, אפילו טמאים בטומאה
אחרת) לא שמענו; כי לפי ההלכה אינו צריך הזייה לפסח אלא טמא מת
בלבד349, ואפילו “נטמא טומאת התהום הציץ מרצה” (פסח' פ“ז מ”ז).

וכשאמר ר“ע (פ“ו מ”ב) “הזאה תוכיח שהיא מצוה”, שאלו עליה350: ומצוה להזות?! תיפתר שחל יום
השביעי שלו להיות בארבעה עשר שחל להיות בשבת שאילו חול היה היה מזה עליו
ואחר כך בא ושוחט לו את פסחו והוא נכנס ואוכלו בערב, מכיון שהיא שבת ואינו
מזה נמצא מתעכב מן המצות (מ“מצות הפסח”). וכך מפורש בס”ז 257 ובברייתא
שבבבלי שם: הזאת טמא מת תוכיח שחל שביעי שלו להיות

בשבת וכו'351.

אלא שפילון לשיטתו אומר352: אבל
להכנס למקדש אסור אפילו לטהורים לגמרי לפני שבעת ימים; עליהם להטהר
ביום השלישי וביום השביעי ככתוב (?) וגם במקום אחר353 לא הזכיר פילון בהזייה., שהוא מצריך לכניסה למקדש, כל
טומאה354.





ד. מקום אכילת הפסח

התורה אמרה: ובשלת ואכלת במקום אשר יבחר ה' אלהיך בו
ופנית בבקר והלכת לאהליך (דב' טז ז). ובוודאי שכפשוטו פירושו שהבישול
והאכילה היא בחצר המקדש, ובבקר של ט"ו בניסן (שהרי הוא נאכל מן
התורה עד שיעלה עמוד השחר, עי' בסמוך) הרשות בידך ללכת הביתה, לביתך או
לאהלך שבירושלים, שהרי ביו“ט לא היו יוצאים לדרכם ולמקומותיהם הרחוקים. זהו
פשוטו של מקרא, אע”פ שחז“ל והתרגום דרשו בבקר של ט”ז, שאחרי יו"ט
ראשון.

וכך אמר בס' היובלים (פמ"ט טז, יז וכ'), שאין הפסח נאכל
אלא בחצר המקדש. אלא שס' היובלים מצריך גם אכילת מעשר שני (שנאמר בו,
דברים יד כה–כו, מעין אותו הלשון שנאמר בפסח) בחצר המקדש (פל"ב יד).

אבל ההלכה אומרת, שהפסח נאכל בכל העיר355,‏ אין “ובמקדש” שבפסחים פ“י מ”ג אלא
בניגוד ל“גבולין” (“תני” בירוש') שם. וכך מניח פילון, שם § 148 (“כל בית”).
וכך מספרים האוונגליונים על ישו הנוצרי שבחר לחבורתו בית בירושלים לאכילת
הפסח.

ואמנם ברור שמימי החשמונאים ואילך, כשהעם הרב הרבה לבוא לירושלים לעשות את הפסח, – אי־אפשר היה לחצר־הבית להכיל את כל הקהל הגדול הזה, ואכלו כל חבורה בביתה.





ה. סוף זמן אכילת הפסח

התורה אמרה: ואכלו את הבשר בלילה הזה – ולא תותירו ממנו עד
בקר והנותר ממנו עד בקר באש תשרפו (שמ' יב ח–י). אבל המשנה אומרת
ש“מצותה עד שיעלה עמוד השחר” ו“למה אמרו עד חצות כדי להרחיק את
האדם מן העבירה”356; “עד חצות”, הוא סתם משנת זבחים (שם), אלא שר“א חולק וסובר שעד חצות מן התורה357; במשנה סוף פסחים: הפסח אחר חצות מטמא את הידים; תוס' סוף פ”ה:
הפסח אינו נאכל אלא בלילה, אינו נאכל אלא עד חצות ואין חייבין עליו משום
נותר וכו' עד שיעלה עמוד השחר, ש“עד חצות” מדרבנן הוא358, “עד חצות” גם תרג' יונתן.

ואולם בספר היובלים (שם יב) קבע זמן אכילת הפסח: לעת ערב
(“מעת בוא השמש”, שם א) עד שליש הלילה (“עד סוף השליש הראשון”, ז"א עד
ארבע שעות בלילה [= עשר בערב]) והנותר מבשרו משליש הלילה ואילך
באש ישרף (וכך שם י)359.

הלכה זו מתאימה לדעת ר' אליעזר השמתי בקריאת שמע של
ערבית: עד סוף האשמורה הראשונה; ז“א שאע”פ שזמן ק"ש מן התורה עד
שיעלה עמוד השחר (ברכות שם) קבעה ההלכה הקדומה זמנה – עד סוף השליש
הראשון של הלילה, ומתאים לזה קבעה גם סוף זמן אכילת פסחים (ואפשר שר'
אליעזר לא אמר כאן כלל עד חצות) – עד סוף השליש הראשון של הלילה.









ו. הלל וכוסות

סדר ליל פסח ישן נושן הוא, וכבר נחלקו תנאים ראשונים
בפרטיו: ב“ש וב”ה חולקים בגבולות ההלל (פ“י מ”ו), ר' טרפון עוסק בכוס
חמישי (ברייתא בבבלי קיח א כנו' הישן והגאונים) ובברכת “אשר גאלנו” (שם
מ"ו). ור' חייא מוסר פתגם ארמי ישן (בוודאי מזמן הבית): מתלין מתלא פיסחא
כזיתא והלילא מתבר (בבבלי: פקע) אגרייא360.
ה“הלל” וה“כוסות” רמוזים גם בס' היובלים (פמ"ט ו): אוכלים בשר הפסח ושותים
יין ומהללים ומשבחים ומודים לה‘, וכן פילון (שם § 148, כשהוא מדבר על
קדושתה של סעודה זו, אכילת הפסח) אומר: הרי לא נתאספו כבמשתאות אחרים למלא
נפשם ביין ותבשילים, אלא לקיים מנהג אבות בתפלות (“ברכות”) ושירים.
“הלל” ו“כוסות” (“גם הכוס שאחר הסעודה”, לוקס כב ב) נזכרו גם
באוונגליונים361. ומקרא מלא הוא: השיר יהיה לכם
כליל התקדש חג (ישע' ל כט), פסח’ צה ב, וברכת ההלל (יהללוך) נקראת “ברכת
השיר”, פסח' פ“י מ”ז (וכרב יהודה, קיח א).





ג. משנת פסחים





שני ציטטים ממשנה קדומה נזכרים במשנת פסחים שלנו:


פ“א מ”א: ובמה אמרו שתי שורות במרתף
פ“ז מ”ז: מפני שאמרו הנזיר ועושה פסח הציץ מרצה על טומאת הדם וכו'.


הציטט הראשון הוא קטע מתוך המשנה הקדומה, שסוגנן וקוצר
במשנת תלמידי ר“ע. משנה זו שנתה בוודאי: אור י”ד בודקין את החמץ לאור הנר.
את מה הם בודקים, את הבתים ואת החצרות362…
(מעין משנת אהלות פי“ח מ”ח) ושתי שורות במרתף, כל מקום שאין מכניסין בו
חמץ אינו צריך בדיקה. (ובפירושן של “שתי שורות” אלו נחלקו ב“ש וב”ה). אין
חוששין שמא גררה חולדה וכו‘. ומה שמשייר יניחנו בצינעא וכו’. שתי חלות של
תודה וכו' (משנת ר' יהודה).

זוהי בערך המשנה הקדומה, שהורחבה וקוצרה במשנה שלנו.
וישנן כמה מחלוקות של ב“ש וב”ה, שנסתמו ע"י אחד התנאים (ר"ע ותלמידיו),
ונתקצרו במשנתנו.

כך נמסר בתוס' פ“א ו363:
בש"א אין שורפין בשר טהור עם בשר טמא וב”ה מתירין (לפ“א מ”ו, ועליה
בוודאי באה עדותו של חנניה סגן הכהנים, עי' ירוש'). וגם מחלוקת ר“מ וחכמים
וראב”צ בי"ד שחל להיות בשבת (פ“ג מ”ו) – יסודה במחלוקת ב"ש וב"ה: תני
אמר ר' יודה לא נחלקו ב"ש וב"ה על תרומה טהורה שאסור לשורפה (“לפני
השבת”) ועל תרומה טמאה שמותר לשורפה, על מה נחלקו על התלויה שבש"א אין
שורפין ובה"א שורפין וכו'364.

וגם פ“ב מ”א: כל שעה שמותר לאוכל מאכיל לבהמה וכו'
ומוכרו לנכרי ומותר בהנאתו וכו' – במחלוקת ב“ש וב”ה היא, ששנינו
בתוס' פ“א ז365: בראשונה היו אומרין אין
מוכרין חמץ לנכרי וכו' אלא כדי שיאכלנו עד שלא תגיע שעת הביעור (“חמישית”)
עד שבא ר"ע ולימד שמוכרין ונותנין במתנה אף בשעת הביעור (“משנת ר'
יהודה”) א”ר יוסי אילו דברי ב"ש וב"ה (“שבש”א אין מוכרין ובה“א
מוכרין”) הכריע ר“ע לסייע דברי ב”ה. ומחלוקת רביעית של ב"ש וב"ה נשמטה
לגמרי ממשנתנו, שבין פ“ז ופ”ח של משנתנו נוסף בתוס' (פ"ז א–ב): ארבעה
עשר שחל להיות ב[ערב] שבת366 משלשלין את הפסח
לתנור עם חשיכה (משנת שבת סוף פ"א) וכו' מבקרו ועודיהו בתנור וכו‘.
הפסח מחזירין אותו שלם ואין מחזירין אותו חתיכות דברי ר’
יהודה367. ר' יוסי אומר בשבת בין כך ובין כך אסור368 ביום טוב בין כך ובין כך מותר. אמר
ראב“ש לא נחלקו ב”ש וב“ה על הפסח שמחזירין אותו שלם ואין מחזירין אותו
חתיכות אלא על מה נחלקו על האברים (תמיד סוף פ"ב), שבש”א מחזירין ובה"א אין
מחזירין369.

ואף משנת פ“ה מ”א ומ“ג: תמיד וכו' בערבי פסחים נשחט בשבע
ומחצה וקרב בשמנה ומחצה וכו' חל ע”פ להיות בערב שבת נשחט בו' ומחצה
וקרב בז' ומחצה, והפסח אחריו; שחטו קודם חצות פסול משום שנאמר בין
הערבים – אף זו תלויה במחלוקת ב“ש וב”ה: ששנינו במכיל'
דרשב“י370: בין הערבים וכו' יכול משתי שעות ת”ל בין הערבים הכאיזה צד משש שעות ולמעלה371 שבית שמאי או' אין בערב (דברים טז ו) אלא משפנה יום372, משמע שב"ש לא הכשירוהו אלא עם שקיעת החמה.

כדרכם של ר“ע ותלמידיו בכל מקום, קיצרו גם כאן את המשנה
הקדומה וסתמו כדברי אחד החולקים לפי שיטתם. אבל המנהג היה כב”ה וכמשנתנו
(עי' לעיל).

אבל עיקרה של משנת פסחים משנה עתיקה היא.

סדר הקרבת הפסח (פ“ה–פ”ז) וסדר ליל פסח (פ"י) הם בוודאי
מסוף זמן הבית. על זה כבר מעידים הענין וסיפור־הדברים והרצאתם. ויש
במשניות אלה דברים שהם קדומים בוודאי עוד יותר:

בפ“ו מ”ג373 שנינו: אימתי מביא
חגיגה עמו בזמן שהוא בא בחול וכו'. וזו משנה קדומה, ששנינו בברייתא
(בבלי ע ע"ב): יהודה בן דורתאי פירש הוא ודורתאי בנו והלך וישב לו
בדרום, אמר אם יבוא אליהו ויאמר להם לישראל מפני מה לא חגגתם חגיגה בשבת,
מה הן אומרים לו, תמהני על שני גדולי הדור [על]374
שמעיה ואבטליון, שהן חכמים גדולים ודרשנין גדולים היאך לא375 אמרו להן לישראל [ש]חגיגה376 דוחה את השבת.

בפ“ז מ”ב שנינו: אין צולין את הפסח לא על השפוד ולא על
האסכלה. אמר ר' צדוק מעשה ברבן גמליאל שאמר לטבי עבדו צא וצלה לנו את הפסח
על האסכלה.

ה“מעשה” הוא “לסתור”, ור“צ חולק על הסתם שלפניו, כי “ר”ג חלוק על חכמים ועושה הלכה כיוצא בו” (ירוש'). והברייתא377, שהיא בוודאי חלק של המשנה הראשונה (עי' להלן), מספרת על המפקד
של “אגריפס המלך” (הראשון) ע“י מספר ה”פסחים"378.

וגם פ“ח–פ”ט רובם ישן, מזמן הבית, ופ“ח מ”ב: האומר
לעבדו צא ושחוט עלי את הפסח וכו' שחט גדי וטלה יאכל מן הראשון
– מתפרש בבבלי (פח ב): מתניתין במלך ומלכה והתניא (בניחותא) אין נמנין
על שני פסחים כאחד ומעשה במלך ומלכה שאמרו לעבדיהם צאו ושחטו עלינו את
הפסח יצאו ושחטו עליהן שני פסחים וכו' באו ושאלו את רבן גמליאל (הזקן)
וכו', מפני שהמלך אמר “גדיא יאי” והמלכה אמרה “אימרא
יאי”379, והוא בוודאי אגריפס הראשון, וע"פ מעשה זה נקבעה ההלכה.

ולפרק י מ“א: ערבי פסחים סמוך למנחה לא יאכל אדם עד שתחשך,
מביא הבבלי ברייתא (קז ב): אפילו אגריפס המלך שהא רגיל לאכול בתשע
שעות380 אותו היוס לא יאכל עד שתחשך, וברייתא זו
היא בוודאי חלק של המשנה הראשונה (עי' הופמן), וכך היתה שנויה: לא יאכל אדם
עד שתחשך
&lt;
אפילו אגריפס המלך וכו'
&gt;
ואפילו עני שבישראל
וכו‘381. אגריפס זה הוא השני (עי' ביכלר שם), אבל המשנה אינה קדומה לברייתא382, אלא
שהמשנה נתקצרה, ובצורתה הראשונה (עי' לעיל) היא מזכירה את לשון משנת
בכורים: אפילו אגריפס המלך נוטל הסל על כתיפו וכו’; כשם שמשנת פסחים
הושפעה מבכורים (מ"ו) גם במ”ד: ודורש מארמי אובד אבי עד שהוא גומר
(כנו' כי"י) כל הפרשה, אע“פ שכל ה”פרשה" מתאים לבכורים ולא לפסח, שהרי
הפסוקים כו ט–י383 אינם ענין לפסח, ונשמטו בוודאי בהגדה (כשם שנשמטו “הגדה” שלנו).

אחריו384 שונה משנה זו: לפיכך אנחנו חייבים להודות להלל לשבח לפאר וכו‘385 ונאמר לפניו הללויה. וע“ז באה במ”ו מחלוקת ב“ש וב”ה: עד
היכן הוא אומר בש"א עד אם הבנים שמחה וכו’. ואח“כ: וחותם
בגאולה. ונחלקו בפירושו, ר”ט ור“ע: רט”א אשר גאלנו וכו' רע"א
(חותם!) כן ה' וכו'.

כל לשון “לפיכך” וכו' הוא לשון שאינו במשניות386, ו“לפיכך” זה נמשך על סופה של פרשת
ארמי אובד אבי, ויוציאנו ה' ממצרים וגו'. אבל אינו סופו של ה“מדרש”
(“ודורש”), אלא לשון המשנה הישנה הוא.

ובמ“ג: ובמקדש מביאים387 לפניו וכו', וכאן “במקדש” בניגוד ל”גבולין“. במ”ד (מה נשתנה):
הלילה הזה כולו צלי, ור“ג (הזקן) במ”ה חולק עליה388: ר"ג (היה) אומר כל וכו'.

אבל גם פ“ב–פ”ד רובם ועיקרם מן המשנה הישנה, אע"פ שנתוספו בהם כמה וכמה משניות מאוחרות:

בפ“ב מ”ה שנינו: אלו דברים שאדם יוצא בהם ידי חובתו בפסח
וכו' והכהנים בחלה ותרומה וכו' חלות תודה ורקיקי נזיר עשאן
לעצמו אין יוצאין בהן וכו' – משנה זו היא בוודאי מזמן הבית, וכבר הזכיר
אותה ר' יהושע (בברייתא. לח ב): הרי אמרו חלות תודה וכו'.

במ“ח: אין מבשלין את הפסח לא במשקין וכו'. פ"ג
מ”א (חוץ מן “רא”א אף תכשיטי נשים") – כבר הזכירה ר' יהושע בברייתא
(בבלי מג א): א“ר יהושע וכי מאחר ששנינו כל שהוא מין דגן ה”ז עובר בפסח
למה מנו חכמים את אלו וכו'. ולשון “אלו עוברין בפסח”, ה“ז עובר
בפסח”, ישן נושן הוא (“עוברין מן הבית”, “נעלמים”, “מתבערים”).

ובמ“ז–מ”ח שנינו: ההולך לשחוט את פסחו וכו' ונזכר שיש לו
חמץ בתוך ביתו, וכן מי שיצא מירושלים ונזכר שיש בידו בשר קודש אם עבר
צופים וכו'.

וגם פ“ד עיקרו ישן הוא (מ“ב–מ”ה רישא נוספו כאן ממקום
אחר דרך אגב), ומ”ח (ששה דברים עשו אנשי יריחו וכו') היא בוודאי מזמן
הבית389.

אבל מובן שהמשנה הישנה שינתה צורתה ע"י עיבודים של תנאים מאוחרים מרבי, ואין לנו ממנה אלא שרידים מעובדים.

קיצורים והשמטות בכוונה (חסורי מחסרא) נמצאים עוד כמה וכמה במסכת זו, והם גרמו לכך, שאין הקשר של המשנה מובן יפה:

בפ“ב מ”ה: אין מבשלין את הפסח לא במשקין וכו' אבל סכין
וכו' – משנה זו אין מקומה כאן אלא בפ“ז מ”ג, אבל מתוך התוס' (פ"ב ה) הקשר
מובן, שכאן היה שנוי במשנה הקדומה: אין לשין את המצה במשקין, ואגבה
שנו: אין מבשלין את הפסח וכו'.

גם פ“ז מי”ג (שתי חבורות שהיו אוכלות בבית אחד וכו')
אינו מתקשר למי"ב לפי משנתנו, אבל בתוס' (פ"ו יא) שנינו לפני זה:
המוציא כזית בשר מבית לבית ומחבורה לחבורה וכו', וזהו הגשר המקשר את
ההלכות, שהוסרו ממשנתנו.

ובפ“י מ”א חסרה משנתנו (כמו שראינו): אפילו אגריפס המלך
שהוא רגיל לאכול בתשע שעות אותו היום לא יאכל עד שתחשך ואפילו עני
שבישראל לא יאכל וכו'.

ולהיפך יש בה דברים, שהועברו ממקום אחר, מתוך קבוצה
אחרת, ונכנסו כאן: כך פ“ד מ”ב–מ“ה, עד “וחכ”א”, נכנס ממקור אחר ומפסיק
באמצע ההלכה, כי “וחכ”א" נמשך למ"א.

ממקום אחר נוספה גם משנת פ“י מ”ב: מזגו לו כוס ראשון
בש"א מברך על היום וכו', שהיא משנת ברכות פ“ח מ”א, ב“דברים שבין ב”ש
וב“ה בסעודה” (שהיא משנת ר"מ)390, ולא נשנית
מתחילתה כלל לענין פסח; ובמשנה ראשונה של פסחים היה שנוי בוודאי: מזגו לו
כוס ראשון מברך על היום (ולא דברו כלל על ברכת היין מעין מ"ז); ואפשר
שמכאן באה מחלוקת ב“ש וב”ה.

וגם פ“ה מ”ב לקוחה מזבחים פ“א מ”ד (ואף פ“ו מ”ה–מ"ד נוספה).

יש במשנת פסחים גם שתי משניות סותרות זו אצל זו, “תרי תנאי”:

ועוד391 אמר ר' יהודה וכו'
(פ“א מ”ה) חולקת על ר' יהודה של מ“ד, ואינה קובעת שעות. ואולם ר”ג
שבמ“ה משנת ר' יהודה היא שבמ”ד, ובתוס' פ“א ד: ר' יהודה או' משום ר”ג שתי
חלות של תודה וכו' כל זמן שמונחות כל העם אוכלין חולין וכו' – זוהי משנת
ר“ג אליבא דר' יהודה של מ”ה רישא, ועי' בבלי יב ב: ולא תימא תנאי
היא392.

ויש בה “חסורי מחסרא” אמיתי, פ“ט מ”ה: מה בין פסח מצרים וכו' (ועי' בבלי ותוס') מתוך שיטה, וכיו“ב פ”ג מ"ב: בצק וכו'.

ויש בה גם דברים שהם בניגוד למסכות אחרות:

כמו פ“ה מ”ט: אונקליות של ברזל היו קבועים בכתלים
ובעמודים שבהן תולין ומפשיטין – בתמיד פ“ג מ”ה (=מדות פ“ג מ”ה): ועליו שמנה
עמודים ננסים ורביעין של ארז על גביהן ואונקליות של ברזל היו קבועין בהן
וכו' שבהן תולין ומפשיטין על שולחנות שיש שבין העמודים; “אונקליות
שבכתלים” לא נזכרו אפוא בתמיד כלל393.

ובפ“ו מ”א: וחתיכת יבלתו אין דוחין את השבת – בעירובין פ“י
מי”ג: חותכין יבלת במקדש אבל לא במדינה וכו' (עי' בבלי וירוש' ומ"ש לעיל
עמ' 321).

ובאותה משנה נחשבו שלשה דברים שאין דוחין ור“א אומר דוחין,
אבל בס”ז 257: ר' אליעזר מוסיף ארבעה דברים חתיכת יבלתו ונותן משכון
ולוקח הרכבו מירושלים להר הבית והבאתו מחוץ לתחום, שהיה ר' יהושע אומר
הבאתו מחוץ לתחום אינה דוחה את השבת וכו‘. “נותן משכון ולוקח” לא נזכר
בפסחים, אבל בשבת ריש פכ"ג שנינו: וכן ערב פסח בירושלים שחל להיות בשבת
מניח טליתו אצלו ונוטל את פסחו וכו’, וזה תלוי במחלוקת אם “מקדישין” ביו"ט
ושבת394.

אף סדר המשניות מראה בכמה מקומות בפסחים על הוספות והכנסת משניות וקבוצות של משניות מתוך מקורות אחרים:

כך פ“ג מ”א: אלו395 עוברין בפסח
וכו' (שהיא – כמו שאמרנו – משנה ישנה, שר' יהושע, מג א, מזכיר אותה: וכי
מאחר ששנינו כל שהוא מין דגן הרי זה עובר בפסח למה מנו חכמים את
אלו וכו') – הרי זו מקומה להיות נסמכת לפ“ב מ”ו!

ופ“ב מ”ז ואילך – ממקור אחר הוא, שנכנס כאן, שכן כל ההלכות
הסמוכות למ“ז (מ"ח) שנויות בתוס' פ”ב ה–ו בהקבלה לפ“ג, אחרי מ”ב (בצק
שבסדקי עריבה).

ופ“ג מ”ו (ארבעה עשר שחל להיות בשבת וכו') ואילך – הוא המשך של סוף פ"א, אע“פ ששנויים אף בתוס' בהקבלה לפ”ג.

וכיו"ב עוד.

ואשר למשניות של תלמידי ר“ע – קשה כאן לקבוע קבוצות
גדולות של תנא זה או זה: יש בה סתם משניות של ר”מ, של ר' יהודה, של
ר' יוסי ושל ר' שמעון על יד מפורשות בשמם, אלא שעליהן יש לדון, כל אחת ואחת
במקומה.396





מרחשון תרצ"ח





V. שקלים

א. במקרא

התורה צותה (שמ' ל יא ואילך): כי תשא את ראש בני ישראל
וגו‘, זה יתנו כל העובר על הפקודים מחצית השקל בשקל הקדש וגו’ ולקחת את כסף
הכפרים מאת בני ישראל ונתת אתו על עבדת אהל מועד.

ו“לא נתפרש כאן אם היא מצות דורות או לשעה למשה במדבר”
(רמב"ן שם) בשעת מפקד העם, ורק בשעת מפקד. אבל כבר סופר דברי הימים (דהי"ב
כד ו ואילך) אומר: ויקרא המלך (יואש) ליהוידע הראש ויאמר לו מדוע לא דרשת
על הלוים להביא מיהודה ומירושלים את משאת משה עבד ה' והקהל לישראל
לאהל העדות וגו‘. ויתנו קול ביהודה ובירושלם להביא לה’ משאת משה
וגו‘. מכאן נראה ש“משאת משה מצוה לדורות להביא לבדק הבית אע”פ שלא ימנם"
(רמב"ן). כך פירשו כבר בימים ההם את הכתוב בתורה, ודרשו את הכתוב במלכים ב’
(יב ה ואילך): כסף עובר397, איש כסף נפשות
ערכו – כתרגומו: כסף תקליא דעבר על מנין גבריא, כסף פורקן נפשתא וכו',
“שני כספים יש כאן: כסף עובר הוא כסף השקלים שבכל שנה שנאמר בו כל
העובר על הפקודים ואיש שיתנדב ערך נפשו האומר ערכי עלי” (רש"י).

ובכנסת־הגדולה של נחמיה (נחמ' י לג–לד) “העמידו עליהם
מצות”: לתת (עלינו) שלישית השקל בשנה לעבדת בית אלקינו, ללחם המערכת
ומנחת התמיד ולעולת התמיד השבתות החדשים (מוספים) למועדים (קרבנות החג)
ולקדשים (שלמי ציבור) ולחטאות (חטאות הציבור) לכפר על ישראל וכל מלאכת
בית אלקינו.

“שלישית השקל”, מפני שהמטבע של אותו זמן היה מטבע
פרסי, והשקל הבבלי־פרסי אינו מתחלק לחצאים ורבעים אלא לשלישית
וששית, ובכלל לא היתה לשקלים “קצבה” כעדותו של ר' יהודה: שכשעלו ישראל
מן הגולה398 היו שוקלים דרכונות, חזרו לשקול
סלעים (ארבעה דינרין) חורו לשקול טבעין (=חצי סלע, ה“שקל” של המשנה) ובקשו
לשקול דינרין399, ולא קיבלו מהן מן הדא והעמדנו עלינו מצות לתת שלישית השקל בשנה וכו'400. ה“שקל” של המשנה הוא כאמור חצי סלע, שני דינרי־כסף401, δίδραχμον ביונית402, ובהתאם למצב המטבק של הזמן הזה תירגמו השבעים כל “שקל” שבתנ“ך
ע”י δίδραχμον, אע“פ שה”דידרכמון" הוא באמת “מחצית השקל” של התנ"ך.

מחוץ למשנה יש לנו ידיעות על מחצית השקל בארץ: על
“גובי” מחצית־השקל (“דידרכמון”) בכפר נחום, שפטרוס נתן להם סלע
(איסתרא, stater) בעדו ובעד ישו (מתיא שם).

בחוצה־לארץ: בבבל. יוספוס (שם) מספר: היהודים שהיו
סמוכים על מצבם של מקומות אלה (נהרדעא, נציבין), היו שומרים כאן את
השקלים (δίδραχμον) שלפי חוקי־היהודים כל אחד
מחוייב לתת לה', ביחד עם שאר כספי־הקדשים, וערים אלה נחשבו אצלם
כבתי־אוצרות. מכאן הובאו הכספים בזמנים קבועים לירושלים, וכמה
אלפים היו מלווים את המסע הזה, מפחד שוד הפרתים, שבבל היתה להם למס.

השקלים שמבבל נזכרים גם במשנה (פ“ג מ”ד): תרם את
הראשונה (“תרומה ראשונה”) לשם א“י ושניה לשום כרכים המוקפין לה והשלישית
לשום בבל ולשום מדי ולשום מדינות הרחוקות. ובתוס' פ”ב ד' (וירוש' שם)
שנינו: זו היתה עשירה מכולן שהיו שם (“בה”) איצטראות של זהב ודרכונות של
זהב.

ואלה שממצרים נזכרים אצל פילון403: כמעט בכל עיר ישנה קופה לכסף־הקדשים (“שקלים”) שבאים אליה כדי
לשלם את המסים. בזמנים קבועים מתמנים שלוחים בשביל כסף־הקדשים, אנשים
מובחרים, הנכבדים שבכל עיר ועיר, כדי להביא את הכספים למקומם
בשלימותם.

זו של מצרים לא נזכרה במשנה בפירוש, אבל כלולה כנראה ב“כרכין המוקפין לה” של המשנה והתוס' שם404.

וממצרים – יש לנו גם פפירוס ארמי ישן משנת חמש
לדריוש השני (419 לפני), או חמש למלך המצרי אמיטרוס (בערך 400 לפני),
שהוא רשימה של כסף שניתן “ליהו אלהא”, לכל איש – “שני שקלים”:

ב־3 לפמנחתף שנת 5 זנה שמהת חילא יהודיא זי יהב כסף ליהו אלהא לגבר ל[ג]בר כסף [ש 2].

ואפילו אם הכסף ניתן למקדש יהו (אגורא) שביב
(אלפנטינה) כדעת רוב החכמים – הרי כל הסכימה והסכום והזמן נעשה בדוגמת
השקלים שניתנו לבית־המקדש שבירושלים.

הזמן “פמנחתף”, הוא בערך תחילת סיון, “פרוס עצרת”,
שהוא זמן התרומה בשביל המדינות הסמוכות לא“י (עי' לעיל). הסכום “שני שקלים”
הם יחידה, מטבע יוצאת, האיסתרא הפיניקית, שהיא שוה לשני דרכמים,
ה”דידרכמון" של מצרים היונית.

בין הרשומים ברשימה הזאת ישנן גם הרבה נשים (שקלים פ“א מ”ג ומ"ה):

אצל הרבה מן הרשומים רשום: לה, אצל שנים (שו' 133 ושו'
135) שם אחר: לפלוני (לאנדם, לטב –), שני שמות הם כנראה שמות של
גוים: בנפרן בר ושחי, והוא נותן בשביל “אנדם” (שו' 133), ושחי בר זדמר
(לה, שו' 134), בניגוד למשנתנו (שם מ"ה), ש“אין מקבלין מידן”.





ב. משנת שקלים

עיקרה של משנת שקלים – מסוף זמן הבית, ורובם של פ“א, פ”ג, פ“ה ופ”ו מן המשנה הישנה הם.

פרק ה' מונה את הממונים שהיו במקדש: אלו הן הממונין
שהיו במקדש יוחנן בן פינחס על החותמות וכו'. וכל הממונים האלה היו ממונים
בין זמנו של אגריפס הראשון לבין החורבן405.

ומכיון שפרק ו' הוא ממשנת אבא יוסי בן חנן, וודאי שגם פרק ה' הוא ממשנתו.

וקרוב מאד, שגם עיקר פרק ג' מאותה משנה ישנה של פ"ו הוא, ממשנת אבא יוסי.

וגם עיקרו של פרק א' (עי' להלן) – ממשנה ישנה הוא,
כך מ“א, מ”ג, עיקרה של מ“ה (עי' להלן) ומ”ו רישא (עי' להלן). ומכיון שנשנית
עיקרה בזמן הבית, הרי היא מדברת בלשון הווה: משמיעין
וכו‘406, יושבין (“היו” אין ברוב הנוסחאות) וכו’; גם הביטוי (במ"ה): וכן הוא מפורש ע"י עזרא407, הוא ישן. גם ההלכה: ואין ממשכנין את הכהנים מפני דרכי
שלום, נשנית בוודאי בזמן הבית (ועי' גם מ"ד).

וקרוב שגם חלקים מפ“ב ופ”ד הם מתוך משנה ישנה (ועי' להלן).

גם בתוס' שקלים ישנם שרידים ממשנה ישנה, למשל פ"ב ג–ד, יא–יד, וביחוד בהלכה יד.

במקום שורת הממונים האחרונה שבמשנה, פ“ה מ”א: בן גבר
על נעילת שערים, בן בבי על הפקיע, בן ארזה על הצלצל, הוגרוס בן לוי
על השיר, – שונה התוס' שם: אילו הן הממונין שהיו
במקדש (פיסקא של המשנה!) יוחנן בן גודגדא על נעילת שערים, בן
טוטפת על המפתיחות408, בן ריפאי (דופאי) על הלולב (ראש ה“חזנין”, סוכה פ“ד מ”ד), ארזא409 על הדוכן, בנימין410 על התנורים, שמואל411 על החביתים412, בן מקליט413 על המלח414 בן פלח415 [עץ]416 על העצים417.

כאן ישנם שינויים והוספות. שינוים: יוחנן בן גודגדא,
במקום “בן גבר” שבמשנה, ו“ארזא” (או “בן ארזא”) על הדוכן, במקום “על
הצלצל”. והוספות של פקידים, שלא נמנו במשנתנו: בן טוטפת, בן דופאי,
בנימין, שמואל, בן מקלוט ובן פלח עץ.

ברור שהתוס' השתמשה כאן במשנת תנא אחר, כדי להשלים משנתנו (עי' לעיל ח"א עמ' 27).

בן־ארזא היה ממונה כנראה על הדוכן, שהרי הוא היה נותן
סימן ללוים לדבר בשיר, תמיד פ“ז מ”ג: והקיש בן ארוא בצלצל ודברו
הלוים בשיר, אלא שיש שנקרא ע“ש הכלי שבידו (צלצל) ויש שנקרא ע”ש
משרתו.

ושאר הממונים שנמנו בתוס', הם פקידים קטנים418, שלא נמנו במשנתנו בשמם, וביכלר (שם 146) סובר שרובם של אלה הם ממונים לוים שלא נמנו במשנתנו.

בכל־אופן, אין מקורה של התוס' מאוחר יותר ממקורה של המשנה419, אלא ששני תנאים הם, ושניהם בני
דור אחד, סוף זמן הבית; אע“פ שאפשר שנחלקו גם בדעות, שלדעת התנא של
המשנה “נעילת דלתות” נתונה לכהנים ואך לכהנים, כדעת ר' יוסי בר'
יהודה בס”ז 293: לך נתתים וכו' ר' יוסי בר' יהודה אומר אף נעילת
הדלתות (בוודאי דעה ישנה נושנה), וע“כ לא הזכיר כלל את ה”ממונה" הלוי
(ועי' להלן)420.

מאותו מקור לקוחה גם ההלכה הבאה, הט"ו, בתוס' שם: שלשה גיזברין מה הן421 עושין וכו' שבעה אמרכלים מה הן422 עושין שבעה מפתחות העזרה בידן, רצה
אחד מהן לפתוח אינו יכול עד שיתכנסו כולן, אמרכלין פותחין וגזברין נכנסין
ויוצאין ולפי כבוד הנכנסין היו יוצאין וכו' היו כשרים בכהנים ובלוים
ובישראל וכו'.

תנא זה שנה, כמשנת מדות פ“א מ”ד, ששבעה שערים היו בעזרה (ועי' תמיד כז א), וחולק על משנת שקלים423. ועל־כן קרובה יותר נוסחת כ“י לונדון בהי”ד: בן טוטפת על
הפתיחות (ולא “על המפתיחות”), שכן גם פשוטו של הפסוק בדהי"א ט כז: והם
על המפתח ולבקר לבקר – "הם על פתיחת השערים בכל
בקר424.

אלה הם שרידי המשנה הישנה של שקלים.





אשר לתנאים האחרונים, שוני משנת שקלים, שרבי השתמש במשניותיהם, ועליהן יסד את משנתו:

פרק א' – הוא כנראה כולו ר' יהודה:

במ“ב: אמר ר' יהודה (מוסיף ומפרש) בראשונה וכו'; במ”ד:
אמר ר' יהודה העיד וכו' (מפרש ומטעים); ובמ“ה שנינו: אע”פ שאמרו
(במ"ג) אין ממשכנין נשים וכו'. מ“א–מ”ה רישא וגופה, הן בכל־אופן משנת
ר' יהודה.

והנה במ“ה מציעתא שנינו: הנכרי והכותי ששקלו אין מקבלין מידן. אין425 מקבלין מידן קיני זבין וכו‘, חטאות426 ואשמות (אבל נדרים ונדבות מקבלין מידן)427. זה הכלל כל שנידר ונידב מקבלין מידן וכו’, וכן הוא מפורש ע”י עזרא לא לכם וכו'.

ברור קודם־כל, שעיקרה של המשנה הישנה לא שנתה כאן אלא:
הנכרי והכותי ששקלו אין מקבלין מידן, וכן הוא מפורש וכו‘. ואפשר אפילו שלא
שנתה אלא: הכותי ששקל אין מקבלין מידו (עי' גם מ"ש), וכן הוא מפורש
וכו’, כי הכתוב בעזרא אינו מדבר אלא בכותים.

השאר – משנה אחרונה, שהוסיפה: אין מקבלין וכו' זה הכלל
וכו‘. ומשנה אחרונה זו עוסקת בין בכותים ובין בגוים (עי' ירוש'), שמקבלין
מהם דבר הנידר ונידב428, ובת"כ ויקרא חובה פרשה א’ א' שנינו: בני ישראל מביאין חטאת ואין הגוים מביאין חטאת וכו'.

אבל נוסה משנה זו מוגה בספרים שלנו, ו“בכל הספרים” הנוסח:
חטאות ואשמות מקבלין מידן, וכ“ה בירוש' כי”ל (ונמ' עי"א) וכ“ה בכ”י
פרמא, וכן הר“מ לונזנו בשם “נכ”י”, וכן ר' סולימאן בשם “נ”א" (מ"ש), וכ“ה
בד' פיזרו ובכ”י ברלין, וכ“ה נוסח הרמב”ם429 (ובבבלי ד“ו רפ”ז: אבל נדרים ונדבות וחטאות ואשמות מקבלין
מידן)430. ובכ“י ק' וכ”י א“פ ורא”ש: ואשמות
אין מקבלין מידן (ונמ' “אין” בכ"י ק'). כלומר: אין מקבלין מדן קיני
זבים וכו' אבל חטאות ואשמות מקבלין מידן.

משנה זו דומה אפוא במקצת למשנת חולין סוף פ"ב (מא
ע"ב): השוחט (“חולין בחוץ”) לשם עולה לשם שלמים לשם אשם תלוי וכו'
שחיטתו פסולה. ור' שמעון מכשיר (“שאין כיוצא בהן מתנדבין”, תוס' שם סוף
פ"ב, עי' תוס') וכו' השוחט לשם חטאת לשם אשם ודאי וכו' שחיטתו כשירה זה
הכלל כל דבר שנידר ונידב וכו'.

וכבר שאל שם הבבלי: אשם תלוי בר נידר ונידב הוא, אמר ר'
יוחנן הא מני ר' אליעזר היא דאמר מתנדב אדם אשם תלוי
וכו'431. ו“אשם תלוי” זה פירשו הרא“ש בנדרים ו
ע”א: לשם אשם סתם דהיינו אשם תלוי ורישא דהתם דוקא וסיפא לאו
דוקא.

וגם משנת שקלים אי אפשר לפרש אלא כמשנת ר' יהודה אליבא
דר' אליעזר (בכריתות פ“ו מ”ג): מתנדב אדם אשם תלוי בכל יום ובכל שעה
שירצה הוא היה נקרא אשם חסידים. ובמקום אחר432 שונה ר' יהודה: חסידים הראשונים היו מתאוין להביא קרבן
חטאת וכו' מה היו עושין עומדין ומתנדבין נזירות למקום, ור' שמעון
חולק.

ואע“פ שלענין נכרי מודים ריה”ג ור“ע (שם) ואומרים: פרט
לנזירות, אפשר שתנא שלנו סובר ש”אין הגוים נודרים נזירות", אבל מביאים
חטאת־חסידים.

וא“כ כל מ”א–מ"ה – ר' יהודה היא.

אבל מ“ו – מ”ז: ואילו433 שחייבין בקולבון (κόλλυβος) וכו' – נראה
שהיא משנת תנא אחר. ראשונה, מפני שעדיין לא נזכר חיוב הקולבון בכלל,
כדי לפרוט אח“כ מי הם החייבים בו. ושנית. מפני שכל הלכות הקולבון הן
בעיקרן – ממשנת ר' מאיר, ונראה שחולק בנוגע לכהנים על
מ”ג–מ"ד:

במ“ו ברוב הנוסחאות434: אבל לא
נשים ולא עבדים ולא קטנים (ו“כהנים” לא נזכרו כאן כלל), ואח”כ הנוסח
העיקרי435: השוקל ע“י אשה וכו' (ולא גרסי' “ע”י
כהן"), וכך מוכיח גם הסדר בירוש' ובד”ר, בהו' לו וכ“י פ' וב' וה' וק'
וכ”י א"פ: עבד, אשה, כהן, קטן (וברא"ש “כהן” במקום “קטן”) – כי
“כהן” הוספה היא כאן (ואולי גם “עבד”, שחסר בקצת נוסחאות גם
ברישא).

אם־כן לא נזכרו “כהנים” כלל בענין קולבון, וזו כנראה שלא כדעת ר' יהודה במ“ד436, אלא כדעת ה”חכמים“, ולפי
דעתם ולדעת ריב”ז, מכיון שהוא נקרא “חוטא” ממשכנין אותו, ולפי דעתם
חייב גם בקולבון. ואפשר אפילו, שהעיקר כנוסח כי“א ברישא: ואלו שחייבין
בקלבון כהנים לוים וכו', ואם כן, בוודאי שחולק על מ”ג–מ"ד.

והמשנה היא – משנת ר"מ: היא מחייבת שוקל סתם, ז“א
אפילו אם שקל “שקל” שלם (ולא שני דינרים), בקולבון, וזו כר”מ בתוס' פ"א ח.
ועל זו אמר הירוש‘: מתניתא דר"מ וכו’ (הירוש' משובש).

ובסיפא: על ידו ועל יד חבירו וכו' – נוסח כ“י מ' וילקוט
תשא וכ”י “ישן” אצל רש“ס (מ"ש): ע”י וע“י חבירו חייב שני קלבונות (ליתא
“חייב בקלבון אחד ר”מ אומר"), וא”כ גם זו – סתם כר"מ, וחכמים חולקים
עליו וסוברים שאינו חייב אלא קלבון אחד, מכיון שהשוקל שקל שלם פטור
לדעתם מקלבון (וכדאי להזכיר כאן שפטרוס נתן על ידו ועל יד ישו סלע, אבל
לא קלבון!).

וכן גם: הנותן סלע ליטול437 שקל חייב שני קלבונות – סתם כר"מ בתוס' שם (ועי' ירוש').

ובסוף מ"ז: וכמה הוא קלבון מעה כסף דברי ר"מ וחכ"א חצי (פונדיון, בתוס': חצי מעה של ארבע איסרות).

בסתם ספרא, בחוקותי פ"י ה (בכורות נ ע"א) שנינו לענין פודה
שדהו: נותן ארבעים ותשע סלעים וארבעים ותשעה פונדיונות. מה טיבו של פונדיון
זה קולבון לפרוטרוט; כאן ניתן קולבון של פונדיון לסלע (עי' פי'
הראב"ד).

ונראה, כי “חכמים” של כאן הוא ר' יהודה438.

מ“ו–מ”ז הן אפוא ברובן – משנת ‏ר"מ.

משנת “האחין והשותפין וכו' " (במ"ז) – נשנית בלשון זה
גם בחולין פ”א מ“ז (בין הכללות), ונתפרשה בבכורות פ”ט מ“ג. נראה אפוא
שהיא לקוחה ממשנת־הכללות של ר”ע, ור"מ שנה משנת ר"ע.





פרק ב.

מ“א–מ”ד כולן ר' שמעון הן:

במ“ב: הנותן שקלו לחברו לשקול ע”י ושקלו ע"י עצמו אם
נתרמה תרומה (“שמיד שנתרמה תרומה היה השקל ברשות הקדש וכשנתנו ע”י
עצמו נהנה מן ההקדש") מעל. השוקל שקלו ממעות הקדש אם נתרמה תרומה (וקרבה
בהמה) מעל.

המשנה מוגהת, בהו' לו: התרומה ואח"כ קרבה הבהמה,
וכן בד“ר; בכ”י ב‘: אם נתרמה התרומה קרבה הבהמה, בכ“י א”פ: ונתרמה
התרומה אם קרבה הבהמה; כ"י ק’: אם נתרמה התרומה ואם קרבה הבהמה.
והחילופים האלה, שאינם כלל בסגנון לשון המשנה, מראים שהמשנה מוגהת. ואמנם
כבר כתב רש“ס: ה”ג וכן נמצא בספר ישן הנותן שקלו וכו' השוקל שקלו ממעות
הקדש אם נתרמה התרומה מעל.

כי בירוש' שם (מו ע"ג) אמרו: אנן תנינן אם נתרמה
התרומה ותניי דבית רבי אם קרבה הבהמה. אמר ר' לעזר מאן [לא] תנא אם
קרבה בהמה רבי שמעון דרבי שמעון אומר439 מיד היה מקבל מעותיו. [ו]הכהנים440 זריזין הן.

ר“ש חולק שם על המשנה (פ“ד מ”ט), שכל המקבל עליו לספק
סלתות ויינות להקדש “אינו מקבל את מעותיו עד שיהא המזבח מרצה”, אלא “מיד
היה מקבל מעותיו”, ואין אנו חוששים שמא תתליע הסולת או יחמיץ היין ש”הכהנים
זריזין הן“. ואף כאן אין אנו צריכים ל”קרבה הבהמה", אלא אם נתרמה התרומה,
הרי הוא כאילו קרבה בהמה ומעל (הרא"פ ותקלין חדתין).

“ולא גרסי בגמרא דבני מערבא כגירסת הספרים דגרסי בסיפא
וקרבה הבהמה וכו' ומאן דגריס בסיפא וקרבה בהמה אית ליה למיגרס נמי ברישא,
והיינו תנא דבי רבי דבירוש' וכן מצאתי גרסא דגריס הכי בתרוייהו וקרבה
הבהמה” (רש"ס).

כי הירוש' אינו מבדיל כלל בין רישא לסיפא441.

ואין ספק שכהגהתי442 העיקר; שכן שנינו בתוס' שקלים פ“א י443: המוציא שקלו של
חבירו הרי זה מעל. לקח בו קיני זבין וכו‘, המביא חטאתו וכו’ מן ההקדש השוקל
שיקלי זוזיו444 מן ההקדש כיון שלקח (“בו
קיני זבין”, וה"ה: כיון ששקל; בבבלי: שהוציא) מעל דברי ר' שמעון
וחכ”א (בבבלי: ר' יהודה אומר) לא מעל עד שיזרקו הדמים. “חכמים” שנו
אפוא: קרבה הבהמה. ו“תניי דבית רבי” שנו בברייתא שלהם כחכמים, שבת“כ
ותוס‘. וכך פי’ הרא”ש (עי' מ"ש) והריבב"ן לפי גירסתנו, שמשנתנו כר'
יהודה.

אבל משנתנו מוגהת (ע"פ דבי רבי), ומשנתנו ר"ש היא.

וגם מ“א: נשבעין לגזברין וכו' – מפרשה ר' אלעזר בירוש' שם
(מו ע"ג): דר' שמעון היא (שבועות פ“ו מ”ה), וכן בבבלי ב”מ נח א בשם ר'
יוחנן (המחלוקת מוחלפת בבבלי): הא מני ר"ש היא דאמר קדשים שחייב באחריותן
נשבעין עליהן.

וסיפא דמ"א: ואין עולין להן לשנה הבאה – דלא כר' יהודה (יומא סה א).

וכן מ“ג–מ”ד ממשנת ר' שמעון הן:

כי במ“ג שנינו: המכנס מעות ואמר הרי אלו לשקלי וכו' ובה”א
מותרן חולין וכו' אלו לחטאת שוין שהמותר נדבה וכו‘, ובמ"ד: אמר רבי
שמעון מה בין שקלים לחטאת שקלים יש להם קצבה וכו’. רבי יהודה אומר אף
השקלים אין להם קצבה וכו' אמר ר' שמעון אעפ"כ יד כולן שוה וכו'.

כולה ר"ש, והוא הוא שהביא את דברי ר' יהודה (החולק על מ"ג) והשיב עליהם (יהודה אומר – ואני אומר).

וא"כ כל שורת המשניות מ"א–מ"ד – משנת ר' שמעון היא.

אבל מ"ה – משנת תנא אחר היא: כי במ“ג שנינו
מחלוקת: בש”א מותרן נדבה ובה"א מותרן חולין וכו‘, וכאן שנינו
סתם: מותר שקלים חולין וכו’ (מחלוקת ואח"כ סתם!), ושנויים כאן בכלל כמה
דברים שלא נזכרו במ“ג בין אלה שמותרן נדבה (ב"שוין): מותר עשירית
האיפה, מותר קיני זבין וכו' וחטאות ואשמות מותריהן נדבה זה
הכלל כל שהוא בא לשם חטא (כנו' כי"י) ולשם אשמה (כלשון המשנה בסוף פ"ו!)
מותרן נדבה. ואח”כ: מותר עולה לעולה וכו'.

והנה שנינו בת“כ ויקרא פרשה ה ד: ר' אל(י)עזר445 אומר מה ת”ל כבשים לעולה ועזים לעולה446 שיכול אין לי שיקרב עולה אלא מותר עולה בלבד, מנין לרבות
מותר חטאת מותר אשמות מותר עשירית האיפה מותר קיני זבים וכו'
מותר קרבנות הנזיר והמצורע447, המקדיש נכסיו
והיו בהם דברים ראויים ע“ג המזבח יינות שמנים ועופות מניין שימכרו וכו'
(=פ“ד מ”ח!) ת”ל כבשים וכו' וחכמים אומרים יפלו לנדבה וכו' (=תמורה פ“ג
מ”ד!). ושנוי בת“כ חובה פכ”א ו448 סתם
כחכמים. ואם כן משנתנו זו – משנת החכמים החולקים על ר' אלעזר היא,
וכסתם ת"כ בחובה (ר' יהודה; ר"מ חולק בסוף מ"ו).

וכאן נחשב במשנתנו זו מותר “חטאות ואשמות”, ואשם יש לו קצבה, ב' סלעים449, חוץ מאשם נזיר ומצורע450, אבל “אשמות” שלנו כל אשמות במשמע
(וכמפורש בת"כ חובה פרשה י שם), וקשה לפרש “מותר” זה בהקדיש אשם ואבד
(עי' ריבב"ן), ואף מותר עשירית האיפה קצובה ב“פרוטה”, כריתות י
ע“ב451 (ותפארת ישראל נדחק) אלא דלא ס”ל טעם דקצבה.

אף זה אנו רואים מכאן, שבמשנת ר' אלעזר (ואולי גם במשנת
רבנן דר"א) – היתה סמוכה למשנתנו, פ“ב מ”ו, משנת פ“ד מ”ח: המקדיש
נכסיו והיו בהם דברים ראויים ע“ג המזבח יינות וכו'. אלא שרבי ששנה שם משנת
תנא אחר (עי' להלן), צירף משנת “המקדיש נכסיו” שם, אגב “המקדיש
נכסיו” של מ”ו, שבאה שם אגב “ינתנו לאומנין בשכרן” של מ"ה.





פרק ד.

כנראה – רובו ר' יוסי:

במ“א: שומרי ספיחים בשביעית נוטלין שכרן מתרומת הלשכה ר' יוסי אומר אף הרוצה מתנדב שומר חנם (תוס' מנחות פ"י כב) וכו' – בב”מ קיח
א – כ“י ה‘: אמר ר' יוסי הרוצה וכו’, וא”כ כולה ר' יוסי.

וכן שנינו במ“ט: כל המקבל עליו לספק סלתות וכו' ואינו
מקבל את מעותיו עד שיהא המזבח מרצה. וזו דלא כר' שמעון בברייתא שבירוש'
שם (עי' לעיל), אלא כר' יוסי בסוף פ”ז: ר' יוסי אומר המספק את הקינין
מספק את הפסולות.

ונראה אפוא שכל הפרק ר' יוסי חוץ מן מ“ז–מ”ח (שלא
נכנסו כאן אלא אגב מ"ו, עי' לעיל), שהן לקוחות כנראה ממשנת ר' אלעזר,
ור' אלעזר סובר כר' יהושע במ"ז452.

ואם כך הדבר אין אנו צריכים לידחק ולפרש “דברים ראויים
לקרבנות הצבור” שבמ“ו – קטרת כבבלי כריתות ו ע”א: מאי נינהו אי בהמה
תנא לה (במ"ז) אי יינות שמנים וסלתות תני לה (במ"ח) וכו‘, וכן מפורש בירוש’
כאן. אלא זו, מ"ו, משנת תנא אחר היא, משנת ר' יוסי.

ואמנם ר' יוסי חולק על מ“ז, בצורתה זו שלפנינו, ואומר
בתוס' פ”ב י (צוק'): אמר ר' יוסי הן הן דברי ר' יהושע הן הן דברי ר'
אליעזר (כלומר שלא נחלקו כלל), או כנוסח הדפוסים וכ“י ו' ולונדון: ר' יוסי
ור' שמעון אומרים דברי ר' אליעזר הן הן דברי ר' יהושע ודברי ר' יהושע
הן הן דברי ר' אליעזר, כלומר שהמחלוקת מוחלפת במשנתנו. ר' יהושע סובר
אפוא ש”דמיהן יפלו עם שאר נבסים לבדק הבית".





פרק ז.

מ“א: מעות שנמצאו בין השקלים לנדבה וכו', – מקושרת עם פ”ו
מ"ה, וסתמה: בין קינין לגוזלי עולה קרוב וכו' לגוזלי עולה יפלו לגוזלי עולה
– סתמא כרבנן דר' יהודה (בפ“ו מ”ה) דקינין הן קיני חובה
(ריבב"ן).

ואגבה של מ“א נשנו כל ה”מציאות" שבפרק זה: מעות שנמצאו
לפני סוחרי בהמה וכו' (מ"ב) בשר שנמצא בעזרה וכו' (מ"ג), בהמה שנמצאת
מירושלים ועד מגדל עדר וכו' (מ"ד, ור' יהודה חולק כאן!). ובמשנה זו
מקושרת מ“ה: בראשונה היו ממשכנין את מוצאיה עד שהוא מביא נסכיה וכו' התקינו
ב”ד שיהו נסכיה באין משל צבור, ובה קשורות מ“ו–מ”ז: אמר ר'
שמעון453 שבעה דברים התקינו ב“ד וזה (של
מ"ה!) אחד מהן (והשאר:) נכרי ששלח עולתו וכו', ותנאי ב”ד הוא על כ“ג שמת
שתהא מנחתו קריבה משל צבור (מנחות סוף פ"ד: ר' שמעון אומר משל צבור,
בבלי נא ב) ר' יהודה אומר משל יורשין וכו'. ועל הקינין הפסולות שיהו
באות משל צבור ר' יוסי454 אומר המספק את
הקינין מספק את הפסולות. ת”ק – ר"ש הוא בברייתא שבירוש' סוף פ“ד (עי'
לעיל), האומר: מיד היה מקבל מעותיו, וחולק על סתם פ”ד מ“ט: אינו מקבל
מעותיו עד שיהא המזבח מרצה. סתם פ”ד הוא ר' יוסי, וסתם (ת"ק) פ"ז –
ר' שמעון.

וכוליה פרקין ר' שמעון.





פרק ח.

מ“א–מ”ג הן המשך של ה“מציאות”.

מ“א: כל הרוקין הנמצאין וכו' דברי ר"מ ר' יוסי אומר
(“בספר כ”י“: וחכמים אומרים, מ”ש, וכן במשנה שבבבלי) וכו', מ”ב: כל
הכלים הנמצאין וכו' (כנ"ל), מ"ג: סכין שנמצאת וכו'.

מ“א–מ”ב הן כנראה לא ממשנת ר“ש שבפ”ז, אע“פ שלמשל
בסנהד' פ”ג מ“ג (ותוס' שם) שנה ר"ש מחלוקת ר"מ ור' יהודה, ופירש
דבריהם. אבל מ”ג יכולה להיות עוד המשך של משנת ר"ש.

ממ"ד ואילך – ישנה לפנינו משנת תנא אחר (אולי משניות תנאים שונים):

מ“ד–מ”ה: פרוכת שנטמאת בולד הטומאה מטבילין אותה
בפנים וכו' ואת שנטמאת באב הטומאה וכו‘. ואגבה נשנו מ“ו–מ”ז: בשר
ק"ק שנטמא בין באב הטומאה בין בולד הטומאה בין בפנים בין בחוץ וכו’.

ומ“ו–מ”ז – משנת ר' יהודה היא455, ור"מ456 ור' יוסי457 חולקין עליו.

ואם־כן גם מ“ד–מ”ה בוודאי ממשנת ר' יהודה הן.

אבל מ“ח כולה היא הוספת תנאים שבסוף המסכת. ורישא: אברי
התמיד נתנין מחצי כבש ולמטה וכו' – אין לה כל קשר כאן, אלא שנשנית
כנראה אגב פ”ז מ"ג: אברין עולות.

ואחריה סיום המסכת: השקלים והבכורים אין נוהגין וכו' אבל מעשר דגן458 ומעשר בהמה459 והבכורות460 נוהגין בין בפני הבית וכו' ר' שמעון אומר וכו'.





VI. סוכה

א. להלכה

עיקרי ההלכות שבמסכת זו הם: סוכה, ארבעה מינים שבלולב, ערבה וניסוך המים. סוכה כיצד?

א) הסכך

התורה לא פירשה במה הסוכה נעשית (“בסכות תשבו” וגו')461, ור' יהודה462 דן בקל וחומר, שאין סוכה (סכך) נוהגת אלא בארבעת מינין שבלולב.
אבל בעזרא (נחמיה ח טו) מפורש: צאו ההר והביאו עלי זית ועלי עץ שמן
(“דדינון”) ועלי הדס ועלי תמרים ועלי עץ עבות לעשות סוכות ככתוב. ומכאן
היתה תשובתם של החכמים האומרים: סוכה של כל דבר, “בכל דבר שגידולו מן
הארץ”.

“עלי זית ועלי עץ שמן” שבנחמיה ו“פרי עץ הדר וערבי נחל”
שבתורה ה“חסרים” בנחמיה (ראב"ע בפי' התורה) – הם גם תשובה לקראים האומרים
שארבעת המינים שבתורה הם החומר של הסכך ואין ל“לולב” זכר בתורה.

ר' יוחנן (בבבלי וירוש') מסמיך את ההלכה ש“כל דבר שגידולו
מן הארץ מסככין בו”, מן “באספך מגרנך ומיקבך”: “בפסולת גורן
ויקב”463, בקשין ובזמורות.

ולמעשה בוודאי שנעשתה הסוכה מן “הגורן והיקב”: חבילי קש
וכו‘, החוטט בגדיש וכו’, הדלה עליה את הגפן וכו' (משניות בפ"א), סוכי תאנים
וכו' פרכילין וכו' קשין וכו' מכבדות וכו' (ברייתא יג ב).

עד כמה נתקיימה מצות סוכה בימי הבית הראשון אין אנו
יודעים. בנחמיה שם (יז) נאמר: “כי לא עשו מימי ישוע בן נון כן (אמנם
“כן”!) בני ישראל ער היום ההוא”. אבל כנראה הזניחו את ה“סוכות” גם בתחילת
הבית השני, כי זכריה (יד טז–יז, יט) מוכיח את ה“חוטאים”, “אשר לא יעלו לחוג
את חג הסוכות”.

זכרון מסופק של “סוכות” מוצאים אנו בפפירוסים הארמיים שנמצאו במצרים (טבלא 64 סי' 2, A שו' 3): כען הלו
על דבר ‏ סכיא (ובשו' 5 נמצא “בפסחא”), אבל החרס הזה שבור ומקוטע, וקשה
ללמוד ממנו הרבה.

בס' היובלים (מימי יוחנן הורקנוס) טז כא נאמר על אברהם
אבינו: ויבן סוכות לו ולעבדיו בחג ההוא והוא הראשון עשה חג הסוכות
בארץ.

ידיעות ממשיות של סוכות שנעשו יש לנו מימי שמאי הזקן אילך (אני מזכיר רק אלה שמזמן הבית): סוכת שמאי464, סוכת ר' יוחנן בן החורני וזקני בית שמאי465, סוכת הילני המלכה466, סוכת אנשי ירושלים467; ובסוף זמן הבית: שתי הסוכות שהיו לאפיטרופו של אגריפס המלך (השני) בטבריא ובציפורי468
וסוכת רבן יוחנן בן זכאי469.





ב) הדפנות

על טיבן של הדפנות ושיעורן לא נמסר לנו מזמן הבית כלום. ונחלקו תלמידי ר“ע במספר הדפנות470,
ואמוראים ביקשו להם סמוכים מן התורה והנביאים. אלא שעל־יד זה אמרו
ש”שיעורין חציצין ומחיצין הלכה למשה מסיני“471, כלומר: הלכה ישנה מקובלת, ובכלל למדו בכמה דברים (לא בכל
הדברים) מחיצת סוכה ממחיצת שבת472, וע”י כך ישנם הרבה דברים משותפים לעירובין ולסוכה.





ג) ארבעת המינים

בתורה נאמר (ויק' כג מ): ולקחתם לכם ביום הראשון פרי עץ הדר כפת תמרים וענף עץ עבות וערבי נחל473 ושמחתם
לפני ה' אלקיכם שבעת ימים (“אית תניי תני בשמחת לולב הכתוב
מדבר”)474.

“לולב” מפורש אפוא בתורה (“כפות תמרים”) וכן “ערבי נחל”475. אבל “ענף עץ עבות” לא נתפרש מהו,
ופירשה הקבלה שהוא “הדס”; אלא שבנחמיה שם נזכרו “עלי הדס” אצל “עלי עץ
עבות”, ופירשוה חז"ל: “הדס לסוכה ועץ עבות ללולב”476 או כלשונו של רב חסדא477: הדס שוטה לסוכה ועץ עבות ללולב.

אף “פרי עץ הדר”478 לא נתפרש
מהו, והקבלה אומרת שהוא “אתרוג”. ולולב ואתרוג מצויירים כבר (כנראה) על
המטבעות העבריות, ואף את ינאי המלך “רגמו כל העם
באתרוגיהם”479.

אף על פי כן ישנה ערבוביה גדולה בארבעת מינים אלה במקורות חיצוניים ואפוקריפיים שמזמן הבית:

1. בס' היובלים סז ל–לא: כי חק הוא לישראל לעולם לעשותו
וישבו בסוכות וישימו עטרות על ראשם ויקחו ענפי עץ וערבי נחל. ויקח אברהם
לבות תמרים480 ופרי עץ הדר וסבב מדי יום ביומו את המזבח בענפים שבע ליום (הקפה בלולב, סוכה מג ב).

כאן נזכרים תחילה “ענפי עץ (עבות?) וערבי נחל”, ואולם במעשי אברהם: כפות תמרים ופרי עץ הדר, והשאר לא נזכרו.

אף ה“עטרות”481 לא נזכרו במקום אחר בקשר עם חג הסכות.

2. חשמונאים ב' פ“י ו–ז: ויחוגו את שמונת הימים בשמחה
כחג הסוכות, בזכרם את נדודיהם לפני זמן מה בחג הסוכות, בהרים ובמערות
כחיות השדה, ועל כן נשאו “ענף עבות” (θύρος) ו”ענף הדר" (κλάδος ὡραἴος) ו(כפות) תמרים
ויהללו לאשר הצליח בידם לטהר את מקום מקדשו, וכיו“ב בחשמונאים א' יג נא:
ויבוא אליה (אל המצודה) בשלשה ועשרים לחודש השני בשנת אחת ושבעים ומאה בהלל
ובכפות תמרים (βαίων)482 ובכנורות ובתופים ובנבלים ובשירים ובזמירות. והשוה במדב”ר פ“ד כ:
כיון שהעלו אותו (“את הארון”) היו צ' אלף זקנים מהלכין לפניו והכהנים
טוענין בו והלוים מנגנין וכל ישראל משחקין מי שיש בידו לולב מי שיש
בידו תוף וכלי שיר הה”ד ודוד וכל בית ישראל משחקים לפני ה' וגו'
(“ובמנענעים”) זה לולב שאדם מנענע בו.

3. יוספוס (קדמוניות ס“ג פ”י ד): בט"ו לחודש (תשרי) וכו' בנשאם בידיהם ענף (εἰρεσιώνην) הדס וערבות מצורף עם (σύν πεποιημένην) “לב” הדקל, ואף פרי אפרסקים (τοῦ μήλου τοῦ τῆς περσέας προσόντος).

אבל בסי“ג פי”ג ה (והוא מציין שם למה שכתב בס"ג!), בספרו על מעשי אלכסנדר ינאי שרגמוהו כל העם באתרוגיהם (κιτρίοις): כי חוק הוא ליהודים בחג הסכות, שכל אחד לוקח ענפי
(θύρσους) דקל ואתרוג483 כמו שהזכרנו במקום אחר (ז“א בס”ג!).

ברור, שיוספוס השתמש כאן בשני מקורות, כרגיל בספרו, ומצא באחד מהם περσέα במקום κιτρίον ואע“פ שציין מכאן לכאן לא הרגיש בסתירה שביניהם. ושמא בשעת הדחק
אם לא מצאו אתרוג הביאו במקומו פרי אחר! אע”פ ששנינו (תוס' פ"ב ט, בבלי לא
א): אין בידו אתרוג לא יטול לא (“לא רמון ולא”) פריש ולא דבר
אחר484.

הצד השוה שבכל הכותבים יונית שהכניסו במקום (ענפי־)
ה“לולב” וה“הדס” – שמות יוניים רגילים כגון “באיון”, ואף אליליים
ובכחינליים, כגון θύρσος בחשמונאים ב' ויוספוס קדמוניות סי“ג, εἰρεσιώνη שם בס”ג. ומכאן בא פלוטרך לקרוא את חג הסוכות “חג בכחוס”.

אבל ברור מן המקורות, גם החיצוניים גם המדרשיים, שאף
בישראל היה משמש ה“לולב” בכל שמחה, כגון ב“חנוכה”, בכיבוש המצודה ובהכנסת
הארון בימי דוד. ואף ההדס, כגון לפני כלות485.


פילון486, בדברו על חג הסוכות. אינו מזכיר כלל את ארבעת המינים.


ובוודאי שידעו במצרים שבימי פילון את ארבעת המינים, שכן
אפילו ישוע מקיריני (שחשמונאים ב' הוא קיצור ממנו) יודע
אותם487. ומזמן מאוחר אנו מוצאים488: רבי אבהו אזל לאלכסנדריאה ואטעינון לולבין בשובתא (כבא"י).

אלא שכנראה שתק פילון מארבעת המינים מפני ריח הבכחינליות שבהם, שכך נראו בעיני הגוים (פלוטרך).

“מצות לולב” נתפרשה כבר במשנה שמזמן הבית (פ“ד מ”ד ושם
מ"ז), וכבר “זקני ב”ש וזקני ב“ה” עסקו ב“שיעורו” (שיעור גבהו) של
לולב489.

ו“העם” נהגו בהם: אנשי ירושלים היו אוגדין את לולביהן
בגימוניות של זהב (פ“ג מ”ח), מוליכין את לולביהן להר הבית (שם פ“ד מ”ג),
וכך היה מנהגן של אנשי ירושלים אדם יוצא מביתו ולולבו בידו וכו' (תוס'
פ"ב, בבלי מא ב). ובראשונה היה לולב ניטל במקדש שבעה ובמדינה (=בירושלים)
יום אחד, משחרב ביהמ“ק התקין ריב”ז שיהא לולב ניטל במדינה שבעה זכר למקדש
(פ“ג מי”ב), ויום ראשון היה דוחה שבת, וכך היה נוהג הדבר בא“י [בזמנו] של
ר' יוסי (שם מי"ג) עד זמן הגאונים הראשונים490 עי' להלן בפ”ג ופ"ד.





ד) ערבה שבמקדש

חוץ מן הערבה שבלולב היו זוקפין במקדש כל שבעה ערבה בצדי המזבח491. אבא שאול מוצא לזו סמך מן התורה: ערבי נחל שתים אחת ללולב ואחת למקדש492; אבל ר' נחוניא איש בקעת בית חוורן אומר, שהיא יסוד נביאים493, או כדברי ריב"ל494: מנהג נביאים.

אבל ערבה של שביעי בגבולין – אינה אלא מנהג שהעלו מבבל בזמן מאוחר495, וזהו פירושו של “כאן במקדש כאן
בגבולין” בבבלי שם מד ב (ולא כרש"י), שדברי ר' יוחנן אגבולין נאמרו, וכמו
שיוצא מן הירושלמי.

ה) ניסוך המים

כערבה גם “ניסוך המים” הוא “הלכה למשה מסיני” או “יסוד נביאים” (שם) או “מנהג נביאים”.

ואמנם מנהג נביאים ישן הוא: בשמואל א' ז ו נאמר: ויקבצו
המצפתה וישאבו מים וישפכו לפני ה', ובאליהו (מ"א יח לד): מלאו ארבעה
כדים מים ויצקו וכו‘, ובדוד (ש"ב כג טז): ויסך אותם לה’.

“ניסוך המים” היה אפוא בעיקרו מנהג נביאים ישן.





ב. משנת סוכה

מסכת זו בולטים בה מקורות שונים:

פ“ב בוודאי ממקור אחר מזה של פ”א, שהרי מ“ב–מ”ג ומ“ד רישא – מקומם בפ”א; וסתם פ“ב מ”א ר' שמעון.

ופ“ג מי”א סיפא ("הלוקח לולב מחבירו בשביעית וכו' ") היא
לגמרי שלא במקומה, ופ“ג מט”ו סיפא (“קטן היודע לנענע חייב בלולב”) – שלא
במקומה ושייכת למ"ט.

בפ“ב מ”ו (“ועוד”) שני מקורות (“תרי תנאי”), כמו שאמרו בבבלי: חזר בו ר“א, ובירוש' “מחלפא שיטתיה דר”א”.

ובתוספתא פ"א סדר אחר (ושם ג‘: המסכך ע“ג מיטה וע”ג אילן
וכו’, י“א: המסכך ע”ג עגלה וכו'. אבל בפ“ב אין שם כלום מן מ”ב–מ“ד
רישא, אלא שכנראה שייך יא–יג לפ”ב, שהרי בי“ג סיפא ישנה תוספת למ”ג) וחלוקת
פרקים אחרת.

כמו שאמרתי סתם פ“ב מ”א הוא ר' שמעון, וכנראה גם סתם פ“א
מ”א (“ושאין לה שלש דפנות”) שלא כר“ש האומר “שלש כהלכתן ורביעית אפילו
טפח”496, או כירוש' (נב ע"א): והרביעית מדבריהן.
ופ”ב מ“ג (“או על גבי גמל”) כר' מאיר (בבלי כג א), אבל סיפא: שתים באילן
וכו' – שלא כר”מ בתוס' סוף פ"א (“רשבא”א משום ר“מ כשרה
ועולין”).

ממשנת ר' יוסי היא פ“א מ”י: בית שנפחת וסיכך על גביו אם יש
מן הכותל לסיכוך ארבע אמות פסולה, וכמו שהעיד ר' ישמעאל בנו בשמו (יח
א): כך פירש אבא ארבע אמות פסולה פחות מד' אמות כשרה. אבל במ“ט – ת”ק ור'
יוסי, וסתם מי“א רישא (העושה סוכתו כמין צריף וכו' ר"א פוסל וכו') כר' נתן
(בבלי יט ב). וסיפא: מחצלת קנים וכו' – דלא כר' יוסי497, וזו כנראה משנת ר' יהודה498 וכדברי
ר' יוחנן בירוש': במחצלת אושא שנו; ופ”ג מ“ה: מעשר שני – כר'
יהודה499, אבל רישא “והיבש פסול” וכן פ”ג מ"א דלא כר' יהודה500.

פ“ב מ”ד (חולין ומשמשיהן וכו') – כר' יוסי (בבלי כו א).

משנה י“ג שבפ”ג אינה יודעת כלל מכל מה שנאמר בפ“ד מ”ד
(בפ“ד: ומלמדים אותם לומר כל מי שמגיע לולבי בידו הרי הוא לו במתנה, בפ”ג:
כל אחד ואחד מכיר את שלו ונוטלו), ולא מן הסכנה שהיה בדבר ולא מן התקנה
ש“התקינו שיהא כל אחד ואחד נוטל בביתו”.

אלא שכל פ“ד–מ”ה, שאינם מתקשרים עם הפרקים שלפניהם –
ממשניות שנסדרו בעיקרן בזמן הבית. אלא שגם שני פרקים אלו אינם ממקור
אחד:

המשנה הראשונה (פ“ד מ”א) כוללת: לולב וערבה ששה ושבעה,
ההלל שמונה, סוכה וניסוך המים שבעה, והחליל חמשה וששה. וממ"ב ואילך היא
פורטת: לולב שבעה כיצד (מ"ב), ערבה שבעה כיצד (מ"ג), מצות לולב
כיצד (מ"ד), מצות ערבה כיצד (מ"ה), ההלל והשמחה שמונה כיצד
(מ"ח), סוכה שבעה כיצד (שם), ניסוך המים שבעה כיצד (מ"ט).

אבל בפ“ה מ”א: החליל חמשה וששה זהו החליל של בית השואבה
(“השאובה”) שאינו דוחה לא את השבת ולא את יום טוב (עד סוף מ"ד). ואחריהם
(מ"ה): אין פוחתין מעשרים ואחת תקיעות במקדש וכו'. ואחריה (מ“ו–מ”ח) על
קרבנות התג ושמיני של חג. הפייס, “אימורי הרגלים וחילוק לחם הפנים”, שנסמכו
כאן אגב החג ושמיני של חג.

והנה כבר הלשון השונה בפ“ה מן פ”ד: זהו החליל וכו', ולא
“החליל חמשה וששה כיצד” (שכבר הרגישו בו התוס' ג סע"א), כסכימה הקבועה
שבפ“ד – מראה שלפנינו בפ”ה מקור אחר, השונה מן המקור שבפ"ד.

ואמנם כן:

קדומים יותר ויותר, הם פ“ד ופ”ה.

כבר הבבלי (מג א) מעיר על הניגוד שבין פ“ג מי”ג (כל העם
מוליכין את לולביהן לבית הכנסת) לבין פ“ד מ”ד (כל העם מוליכין את
לולביהן להר הבית) ומשיב בצדק: כאן (פ"ד) בזמן שבית המקדש קיים, כאן
(פ"ג) בזמן שאין ביהמ“ק קיים (ומסיים: שמע מינה); חולם תירוצו של הבבלי
מד א501: כאן במקדש כאן בגבולין, דחוק, כי
בארץ־ישראל היתה נטילת לולב ביום טוב הראשון דוחה שבת גם לאחר החורבן,
כמו שיוצא ממי”ד ומט“ו! וכך נהגו אף בזמן האמוראים502, ואף אחרי חתימת התלמוד עד ימי הגאונים הראשונים לפחות, שכן
מפורש בחילופים שבין בני בבל לבני א”י503: בבל טוענין יש' אין טוענין הדס504 בשבת ולולב טוענין ביו"ט הראשון שלחג שחל להיות בשבת505.

זאת אומרת שפ“ד הוא משנה שמזמן הבית, ופ”ג ופ“ד שני
מקורות מזמנים שונים הם, שכן בפ”ד מתחיל באמת דין לולב מחדש: מצות לולב
כיצד כל העם מוליכין את לולביהן וכו' (עי' ד“ס וש”נ), כלומר מצות לולב
בכלל ולא רק ביו“ט הראשון של חג שחל להיות בשבת506, אלא שהתנא האחרון לא סיים דברי המשנה הישנה, מפני שדיני לולב
כבר נתפרשו במקור השני שבפ”ג, וקיטע אותה (עי' להלן).

בפ“ד מ”ה שנינו: מצות ערבה כיצד וכו' וזוקפין אותה בצד המזבח וראשיהן כפופין ע"ג המזבח תקעו והריעו ותקעו.

ובמ"ט: ניסוך המים שבעה כיצד צלוחית של זהב וכו' היה ממלא מן השילוח הגיעו לשער המים תקעו והריעו ותקעו.

אבל בפ“ה (במעשי בית השואבה) מ”ד שנינו: עמדו שני כהנים בשער העליון507 שיורד מעזרת ישראל לעזרת נשים
ושתי חצוצרות בידיהן, קרא הגבר תקעו והריעו ותקעו (“זה סימן לילך ולמלאות
מים מן השילוח”), הגיעו למעלה עשירית (“מחמש עשרה מעלות”) תקעו והריעו
ותקעו, הגיעו לעזרה (“לקרקע עזרת נשים”) תקעו והריעו ותקעו, היו תוקעין
והולכין (“מאריכין בתקיעה האחרונה”) עד שמגיעין לשער היוצא למזרח (“שער
התחתון” שבמ"ח, שער העזרה) וכו'.

כאן אין המשנה מדברת אלא מהליכתם לשילוח ולא מחזירתם, ועל
כן לא הזכירה לא את ה“שלש למילוי המים” שבמ“ה ולא “הגיעו לשער המים תקעו”
וכו', שבפ”ד מ"ט.

אבל התוס' פ“ד י, דפו' וכ”י לונדון, מוסיפה כאן על משנתנו
את התקיעות שעל שער המים: שתי חצוצרות בידן קרא הגבר תקעו והריעו ותקעו
(פיסקא של מ"ד), הגיעו לשער המים תקעו והריעו ותקעו.

אלא שפ“ה מ”ד, ששנה “הגיעו למעלה עשירית תקעו והריעו
ותקעו”, לא שנה בערבה “תקעו והריעו ותקעו”. כי מחלוקת תנאים
היא508: דתניא שלש למעלה עשירית509
רבי אליעזר בן יעקב אומר שלש על גבי המזבח (כמ"ה
שלנו). האומר למעלה עשירית אינו אומר ע“ג המזבח והאומר ע”ג המזבח
אינו אומר למעלה עשירית.

מי ששנה אפוא (בפ“ה מ”ד) “הגיעו למעלה עשירית” וכו' לא שנה
במזבח (בפ“ד מ”ה) “תקעו והריעו ותקעו”; פ“ד ופ”ה הם אפוא שני מקורות
שונים, אע"פ ששניהם בוודאי מזמן הבית.

ומקור שלישי מזמן הבית הוא פ“ה מ”ה–מ“ח; כי כאמור כבר מ”ה
חולקת על מ“ד, שמ”ד שונה “הגיעו למעלה עשירית”, ומ“ה שונה “ושלש ע”ג
המזבח”, “שלש לשער העליון ושלש לשער התחתון ושלש למילוי המים ושלש ע”ג
המזבח“, וכבר פירש הבבלי (שם): ואילו למעלה עשירית לא קתני מתניתין מני
ראב"י היא. ובזה שוה פ”ה מ“ה לפ”ד מ"ה.

אבל ספק הוא אם פ“ד הוא משנת ראב”י; שכן ראב“י (בשקלים פ“ו
מ”ג ומדות סוף פ"ב) חולק כנראה על משנת שקלים “ולמה נקרא שמו שער המים
שבו מכניסין צלוחית של מים של ניסוך בחג”, והוא אומר: (“למה נקרא שמו
שער המים”) בו המים מפכים ועתידין להיות יוצאין מתחת מפתן הבית (משנה
שהוסיפה התוס' בסוכה פ“ג ג' לפ”ד מ"ט של סוכה). נראה אפוא שלראב”י
לא הכניסו צלוחית של ניסוך דרך שער המים, וכך היא בוודאי דעתו של השונה
שבפ“ה מ”ה שלא שנה “שלש לשער המים” אלא “שלש למילוי המים” (ועי' ירוש' שם)
ואשר למ"ה בכלל כל סגנונה אחר הוא: כאן אין סיפור של “סדר היום” אלא
לשון הלכה: אין פוחתין וכו', משנה שתחילתה ישנה בערכין פ“ב מ”ג, בשורה
של “אין פוחתין”.

ומ“ו–מ”ח של פ“ה הם עניינות חדשים, שלא נרמזו בכללות של תחילת פ”ד.

חשוב בפ“ה מ”ד הלשון “בשער העליון שיורד (“היורד”)
מעזרת ישראל לעזרת נשים” (וכן במ"ה “לשער העליון”), כי מכאן נראה
שבאותו זמן לא נתפרסם עוד השם “שערי ניקנור”, ע"ש דלתות הנחושת שעשה,
ואפשר שמשנה זו קדומה למעשה ניקנור.

אמנם ישנם במשנה זו (פ“ה מ”ד) דברים וביטויים שוים למשנת
מדות (של ראב"י), כמו: והלוים בכנורות ובנבלים ומצלתים וכל
כלי510 שיר (כלשון מדות פ“ב מ”ו) בלא מספר כנגד וכו' שעליהן לוים עומדין בשיר511 = מדות פ“ב מ”ה512. אלא שבמקום אחר ראינו, שהיתה נמצאת מסכת
מדות קדומה לזו של ראב"י (מדות שלנו), ואפשר ששניהם לקחו ממשנה קדומה
זו.

ולשון שאינו רגיל בכל המשנה הוא לשון “באימורי רגלים”,
שבפ“ה מ”ז, שנאמר כאן על חלק הכהנים (וכבר דן הבבלי בפירושו), שנקרא כן
בזמן קדום, כמו שנקרא חלק הגבוה “אימורים”.

אבל וודאי שפרקים אלו כבר מעובדים ומנוסחים בהרבה
מקומות ע"י תנאים מאוחרים, ויש מהם שנזכרו כאן בפירוש (פ“ד מ”ה ומ“ט –
ב”פ – ופ“ה מ”ד ומ“ח: ר' יהודה, פ”ד מ"ו: ר' יוחנן בן ברוקא).

וישנם כאן כמו שאמרתי אף קיצורים והשמטות של מסדר
המשנה: בפ“ד מ”ד הוצאו כל דיני לולב (שכבר נתפרשו), ולא נשאר מן המשנה
הישנה אלא השייך ביחוד לכאן: כל העם מוליכין וכו‘. וכן נשמטו ממ"ח דיני
סוכה (מאותו הטעם): סוכה שבעה כיצד – גמר מלאכול וכו’ – ועוד.

אף רבי שינה וניסח לפעמים את משנת סוכה, כאותה משנה של
פ“ב מ”ז: ב“ש פוסלין וב”ה מכשירין (עי' בבלי ג ע"א), שנדבר אי"ה
עליה בגמרא במקומה.





VII. ביצה (“יום טוב”)

התורה אמרה: כל מלאכה לא יעשה בהם אך אשר יאכל לכל נפש הוא
לבדו יעשה לכם (שמי יב טז). ובנחמ' ח י (בר"ה): ושלחו מנות לאין נכון
לו513. אבל כבר באמצע ימי הבית השני נהגו
לאסור גם באוכל־נפש, דברים שאינם “מוכנים” ו“מוזמנים” מערב יו"ט (יוני
שובך, צפרים וחיות שקננו), והזמנה זו כבר היתה הלכה קבועה בימי שמעיה
ואבטליון514, ובאחד מסעיפי הלכה זו נחלקו ב"ש וב"ה515.

וכבר באותו זמן ולפניו נהגו לאסור גם ביו"ט דברים שהם “משום שבות”, שהרי רכיבה היא משום שבות516, וסמיכה שהיא משום שבות517, וטעמה משום שהוא נשען על הבהמה518 – תולדת רכיבה היא519, ובסמיכה זו כבר נחלקו הזוגות הראשונים, יוסי בן יועזר ויוסי בן יוחנן520.

גם מחלוקת ב“ש וב”ה בפ“א מ”ט: בש“א אין משלחין ביו”ט
אלא מנות וכו' – יסודה בדברים שנאמרו בנחמ' ח י, ביום טוב של ראש
השנה: ושלחו מנות לאין נכון לו (מנהג שהיה נהוג בכל
יו“ט521, ו”משלוח מנות" בפורים יוכיח).

ובכלל כמה וכמה הלכות במסכת ביצה הן במחלוקת ב“ש וב”ה.

כך כל פ“א ופ”ב (עד מ"ח), וגם פ“ד מ”ב ומ“ג הם במחלוקת ב”ש
וב"ה (מ“ב כרשב”א, לפי הבבלי, או כר' נתן לפי הירוש‘; מ"ג: לא בקרדום –
במחלוקת לברייתא שבירוש’).

וגם הסתמות: זמן שחורים וכו‘522, עושה אדם מדורה וכו’523, במחלוקת ב“ש וב”ה הם.

אבל בצורתה של משנתנו עכשיו הרי היא מצורפת בעיקרה ממקורות של תנאים שונים מתלמידי ר"ע.

ראשונה כבר העיר הבבלי (ט ב–י ע"א), שפרק א' מ“א ומ”ב
מוחלפות מפ“א מ”ג–מ“ה; במ”א–מ“ב ב”ש לקולא במוקצה ומוכן של יו“ט ובמ”ג וכו'
ב"ש לחומרא.

פ"א מ“א–מ”ב נשנות בעדיות פ“ד בין קולי ב”ש, ומשם הן
לקוחות (ועל כן הועברה לכאן גם המחלוקת של שאור וחמץ שבאמצע), ופ“ד
דעדיות הוא משנת ר"מ524, שחבריו ר' יוסי ור' יהודה, ר”ש ור' אלעזר חולקים עליו בכמה דברים (בפ"ה ועוד).

ר"מ שנה אפוא מ“א ומ”ב מקולי ב“ש, ובביצה שנה כמותו גם ר' יהודה525. אבל התנא של מ”ג וכו' שנה גם מ“א ומ”ב מחומרי ב"ש.

ואמנם גם הירוש‘526, מעיר על
מוחלפת של פ“א מ”ג ופ“ד מ”ז, שבפ“א מ”ג אומרים ב"ש: לא יטול אא“כ
נענע מבעוד יום, ובפ”ד אומר ר' אליעזר השמתי: עומד אדם על המוקצה
וכו’ ואומר מכאן אני אוכל למחר, כב“ה בפ”א; וחכמים דר“א (=ב"ה) אומרים:
עד שירשום ויאמר מכאן ועד כאן, ובפ”א אומרים ב“ה: עומד ואומר זה וזה
אני נוטל, כדעת השמתי בפ”ד, ותירוצם: “חומר הוא בדבר שיש בו רוח חיים”
אינו מתרץ אלא את המוחלפת מב“ש לב”ש אבל לא מב“ה לב”ה: עוד הוא וכו' –
כלומר בתמיהה!

ואמנם כן, מן התוס' המקבילה לפ“א מ”ג יוצא, שר' שמעון
שונה בדברי ב“ה כב”ש של משנתנו; שכן שנינו בתוס' (פ"א ח): רש"א בש“א לא
יטול אדם גוזל עד שיקשור ובה”א עד שינענע (ומתוס' שם ה"ט: המקושרין
והמנוענעין בכל מקום אסורין משום גזל, נראה שניענוע זה משאיר רושם
בגוזל).

ואע“פ שלר”ש ב“ש לחומרא (עד שיקשור) הרי אנו רואים בכל
זאת, שהיה מי ששנה בדברי ב"ה “עד שינענע”, וקרוב אפוא שהיה מי ששנה
והחליף ב”ש לקולא: בש“א עומד ואומר זה וזה אני נוטל ובה”א לא יטול אא“כ
נענע, ז”א בהתאם לפ“ד מי”ז בשם ר“א וחכמים, ובהתאם למשנת ר”מ שבפ“א מ”א
ומ"ב.

ור' אליעזר בברייתא שבתוס' האומר: עדיין היא מחלוקת, בש“א תאכל ובה”א לא תאכל, – יסבור כב"ש.

ואמנם גם בנוגע למ“ג רישא יוצא מן התוס', שהיו חכמים מב”ה ששנו כדברי ב"ש שבמשנתנו, שכך שנינו בתוס' שם527:

ר' יהודה אומר עזריה אומר מטלטלין את הסולם (כב"ה
שבמשנתנו) וכר' ר' דוסא אומר מטין אותו מחלון לחלון (כב"ש במשנתנו)
וכו'.

שני חכמים מבית הלל חלוקים אפוא בזה, שהרי עזריה “חברו” של ר' דוסא (בן הרכינס) הוא528; האחד סובר כב“ה של משנתנו והשני כב”ש.

א“כ היה אפוא מקום לשונה לשנות גם כאן מחלוקת מוחלפת:
בה"א אין מוליכין וכו' וב”ש מתירין. והרי גם רשב“א אומר (שם ושם):
מודים ב”ש וב"ה שמוליכין את הסולם על מה נחלקו להחזירו וכו'.

אשר לתנאים האחרונים של פ“א ממ”ג ואילך, הנה מ“ג רישא
דלא כר' יהודה (ולא כר"מ) ומ”ג סיפא דלא כר"ש (ולא כר"מ),
עי' לעיל.

ומ“ד: זמן וכו' בתוך הקן ומצא לפני הקן אסורים – רשב”א
היא, תוס' פ“א ובבלי כה א: ארשב”א מודים ב“ש וב”ה שאם זימן בתוך
הקן ומצא לפני הקן שהן אסורין, ומכאן שת"ק סובר שגם בזה נחלקו ומתני'
ב"ש היא.

ומ"ד רישא: שנים ומצא שלשה אסורים שלשה ומצא שנים מותרים – כרבי (תוס' מע“ש פ”ו)529.

מ“ה רישא – דלא כרשב”א האומר530 ש“מודים ב”ש וב“ה שמסלקין את התריסין לא נחלקו אלא להחזיר”
וכו'.

ומ“ה סיפא: בש”א אין מוציאין לא את הקטן ולא את הלולב וכו'
וב“ה מתירין – הנה בסוכה פ”ג מי“ד שנינו: ר' יוסי אומר יו”ט הראשון של חג
שחל להיות בשבת ושכח והוציא את הלולב לרה“ר פטור וכו', מכאן שביו”ט שחל
להיות בחול מותר להוציאו גם לחכמים דר' יוסי, כב"ה.

מ“ו: בש”א אין מוליכין חלה ומתנות לכהן ביו"ט בין שהורמו
מאמש בין שהורמו מהיום – לא ר' יהודה ולא ר' יוסי אלא
אחרים531.

מ“ז: בש”א תבלין נדוכין במדוך של עץ וכו' ובה“א תבלין נדוכין כדרכן וכו' דלא
כר"מ532: מודים ב”ש
וב“ה שהתבלין נידוכין במדוך של עץ (בבבלי: על הנדוכין שנדוכין כדרכן)
ומלח עמהן על מה נחלקו על המלח בפני עצמה שב”ש אומרים בפך ובעץ הפרור לצלי
ובה"א לכל דבר (לפי נוסח הבבלי: כדרכה, עי' רש"י, ולפי התוס': בפך ובעץ
הפרור).

ומשנת ר"מ זו שנויה בתוס' שבת פי“ד טז סתם: אין
כותשין את המלח במדוך של עץ אבל מרסק הוא ביד של סכין ובעץ הפרור
וכו'533, כב”ה לפי נוסח התוספתא, והתוס' מוכיחה שגם פי' הברייתא שבבבלי כך הוא (ושלא כרש"י). ועי' להלן לפ“ב מ”ח.

מ“ח: הבורר קטניות ביו”ט בש“א בורר אוכל (ו)אוכל ובה”א בורר כדרכו וכו‘. זו משנת רשב"ג534: אמר
רשב"ג בד"א כשהאוכל מרובה על הפסולת (כאן אומרים ב"ה בורר כדרכו) אבל
פסולת מרובה על האוכל דברי הכל נוטל את האוכל ומניח את הפסולת, ולא כר’
יהודה בתוס' פ“א כ”א: ר' יהודה אומר בש“א אם היו צרורות מרובין
על האוכלין בורר את האוכלין ומניח את הצרורות ובה”א בורר איזו מהם
שירצה.

פ"ב מ“א: ועושה תבשיל בערב יו”ט וסומך עליו לשבת
בש“א שני תבשילין ובה”א תבשיל אחד ושוין (“ומודין”) בדג וביצה שעליו שהן
שני תבשילין – מתניתין דלא כי האי תנא דתניא535 אמר רשב"א מודים ב“ש וב”ה על שני תבשילין שצריך על מה נחלקו
על דג וביצה שעליו שבש“א ב' תבשילין ובה”א תבשיל ומודים שאם פרפר ביצה ונתן
לתוך הדג וכו' שהן שני תבשילין (בבלי יז ב).

ורישא “ועושה תבשיל” סתם כב"ה, דתנא דידן. (ב'
תבשילין, דרך סעודה היא, בערב ת“ב “לא יאכל אדם שני
תבשילין”536, ובע”פ “ושני תבשילין”)537.

ושם סיפא: ואם שייר ממנו כל שהוא סומך עליו לשבת –
רבי חולק בירוש' (פ“ב סב ע”ב): רב[י] אמר אומר אני אין פחות
מכזית; שבוודאי צ“ל “רבי” (אע"פ שבבבלי טז ב נמסר בשם רב: דאמר ר' אבא אמר
רב), שכן דרכו לומר בכמה מקומות: אומר אני, ואע”פ שבבבלי שם הקשו לרב
ממשנתנו ותירצו: לא דאית ביה כזית – פשוטו של “כל שהוא” הוא בניגוד
ל“כזית”, כמו בחולין פ“ג מ”ב: ניטלה הכבד ונשתייר הימנה כל
שהוא538, “אע”ג דלא הוי כזית“539. וא”כ מתני' דלא כרבי.

מ“ג: ושוין שמשיקין את המים בכלי אבן לטהרן אבל לא מטבילין – “מני מתני' לא ר' ולא רבנן דתניא540 אין
מטבילין את הכלי על גב מימיו לטהרו ואין משיקין את המים בכלי אבן לטהרן
דברי רבי וחכ”א מטבילין כלי ע”ג מימיו לטהרו ומשיקין את המים בכלי אבן
לטהרן וכו' איבעית אימא רבי רישא דברייתא (“אין מטבילין את הכלי ע”ג
מימיו לטהרו") ביו“ט וסיפא (“ואין משיקין את המים בכלי אבן לטהרן”)
בשבת541 וכולה מתניתין ביו"ט ואבע”א רבנן
וכולה מתני' בשבת, וזוהי דעת הירוש' שם: מתניתה דלא כרבי דתני אין
מטבילין כלי ע“ג מימיו ביו”ט ואין משיקין את המים בכלי אבן לטהרן בשבת דברי
רבי וכו' (“ומתני' דמחלוקת ב”ש וב"ה בשבת איירי ועלה קאמר ושוין
שמשיקין542 וכו' "). וזו היא פשוטה של משנתנו, וא"כ – מתני' דלא כרבי.

ושם סיפא: ומטבילין מגב לגב ומחבורה לחבורה – רשב"ג
היא, בתוס' פ“ב ז: אמר רשב"ג מודים היו ב”ש שאין כהן טובל לתרומתו בו
ביום אבל מטביל הוא מגב לגב ומחבורה לחבורה ביו"ט וכו'. וא"כ “ושוין”
נמשך גם אסיפא.

ומכיון דרישא “חכמים” דרבי היא, נראה שכולה רשב"ג היא543.

מ“ד: בש”א מביאין שלמים וכו' = חגיגה פ“ב מ”ג במשנה הישנה544, ולקוחה משם (ובתוס' כאן אין לה הקבלה).

מ“ה: בש”א לא יחם אדם חמין לרגליו אא“כ ראויין לשתיה
(ומחמם אותם לשתיה) וב”ה מתירין בניגוד למשנת שבת (פ“ג מ”ד): אמרו
חכמים אם וכו' ביו“ט כחמין שהוחמו ביו”ט אסורין ברחיצה ומותרין בשתיה,
“סתמא כב"ש”545.

וסיפא דביצה: עושה אדם מדורה וכו' – כב"ה בברייתא546.

מ“ו–מ”ח שנויות גם בעדיות פ“ג מ”י–מי“ב. ואין זוקפין
את המנורה ביו”ט, תני לה בתוס' פ“ב יב במחלוקת: של בית ר”ג לא היו זוקפין
את המנורה ביו“ט וכו' ר' יהודה אומר משום ר"ג מטלטלין את המנורה
ביו”ט אבל אין זוקפין אותה. וא"כ סתמא דילן דלא כר' יהודה.

וטילטול־מנורה מותר לרבי אפילו בשבת547 כנר לר' שמעון.

ובמ"ז: אף הוא אמר שלשה דברים להקל וכו' ועושין גדי מקולס בלילי פסחים וחכמים אוסרין, תני עלה548: אמר
ר' יוסי תודוס וכו' שלחו לו אלמלא תודוס אתה וכו‘, אבל בפסח’ (נג ב)
אמרו: רב אחא (“איכא”) מתני לה להא מתניתא ברבי שמעון.

ומ“ח: שלשה דברים ראב”ע מתיר וחכמים אוסרין. פרתו
יוצאת וכו' ומקרדין את הבהמה ביו“ט ושוחקין את הפלפלין ברחיים שלהם
ר' יהודה אומר אין מקרדין וכו' אבל מקרצפין וחכ"א אין מקרדין אף לא
מקרצפין, ור' שמעון בברייתא שבבבלי כג א (ד"ס) מתיר בשניהם, וא”כ
“חכמים” דר' יהודה אינם ר“ש (אלא ר"מ) ור”ש לא היה יכול לשנות ברישא
“וחכמים אוסרין” על “מקרדין” (בבלי שם: א“ל רבא לר”ג ולימא מר הלכה כר'
יהודה, שהרי חכמים מודים לו). ואמנם “פרתו יוצאת” וכו‘, שנשנית כאן אחרי
“ראב”ע מתיר וחכמים אוסרין“, נשנית בשבת סוף פ”ה: פרתו וכו’ שלא ברצון
חכמים, ור"מ היה רגיל לשנות “שלא ברצון חכמים”549.

ולענין “שוחקין את הפלפלין ברחיים שלהן”, שנינו בפ“א מ”ז: ובה"א תבלין נדוכין כדרכן, ובתוס' שם פ“א טו550: אמר ר”מ מודים ב“ש וב”ה שהתבלין נידוכין במדוך של עץ וכו' (עי'
לעיל) הפילפלין הרי הן כתבלין; וא“כ לר”מ, לנוסח התוס', מודים ב“ש וב”ה
שאינן נידוכין כדרכן, כדברי ה“חכמים” כאן ה“אוסרין”.

ואם־כן משנתנו ר"מ היא551.

ונראה אפוא שמ“ו–מ”ח לקוחות מעדיות של ר"מ, והוא ששנה:
יהודה היה אומר אין מקרדין וכו' אבל מקרצפין ואני אומר וכו' (או:
ולא הודו לו חכמים).

ומ“ט–מ”י לקוחות מ“כלים” של אחד התנאים (אגב “ושוחקין את
הפלפלין ברחיים שלהן”); ומ“י, שנשנית אצלה בכלים של אותו תנא, הועברה
לביצה אתה, אע”פ שאינה שייכת לביצה.

מ“י: עגלה של קטן טמאה מדרס וכו' – בניגוד לכלים פכ”ד
מ“ב: שלש עגלות הן העשויה כקתדרא טמאה מדרס וכו' ושל אבנים טהורה מכלום,
ובתוס' המקבילה (ב“ב פ”ב ה"ט): שלש עריסות הן העשויה לשכיבה טמאה מדרס ושל
בנות (“עגלה של קטן”) טמאה טמא מת וכו', ושם ב”מ פ“ה יב: עריסה מאימתי
מקבלת טומאה, משתגמר מלאכתה ואם עתיד לעשות לה עגלה טהורה עד שיעשה לה
עגלה. ומשנת כלים פכ”ד היא – ר' יהודה, ותוס' כלים ב“ב – ר'
יוסי552, וע”כ נראה שת"ק של משנתנו אינו ר' יהודה,
ועוד שהוא חולק עליה: ר' יהודה אומר וכו'553. וקרוב שהיא משנת ר' מאיר.

פ"ג מ“א: אין צדין דגים מן הביברין ביו”ט וכו' אבל
צדין חיה ועוף מן הביברין וכו' רשבג"א לא כל הביברין שוין וכו‘. ת"ק
דמתני’ בניגוד לת"ק דתוס' ריש פ“ג554:
ביברין של חיה ושל עופות ושל דגים אין צדין מהן ביו”ט וכו‘, “ומתניתא דלא
כרבי יודה” (בשבת פי“ג מ”ג) "דתנינן תמן ר’ יודה אומר הצד צפור למגדל וצבי
לבית חייב. הא לגינה ולביברין פטור" (מפני שעדיין הם מחוסרי צידה, והכא תנן
“אבל צדין חיה ועוף מן הביברין”)555. וברייתא ר' יהודה היא556.

ואמנם נראה שכולה רשב"ג היא, שהוא חולק על ת“ק
דתוס', ועיקר דברי רשב”ג בביצה נשנו, והועברו לשבת, וע"כ שנו גם בשבת
(כנו' כי"י) בדוגמת ביצה: כל המחוסר צידה חייב ושאינו מחוסר צידה פטור (עי'
ירוש').

מ“ה: בהמה שמתה לא יזיזנה ממקומה ומעשה ושאלו את ר'
טרפון וכו' – בוודאי משנת ר' יהודה תלמידו; בבלי כז ב: לימא תנן סתמא
דלא כר”ש דתנן וכו‘557 ר' יהודה אומר אם לא
היתה נבלה מערב שבת וכו’, ובשבת (קנו ב) אמרו: ואף זעירי סבר הלכה כר"ש
דתנן בהמה שמתה וכו' ותרגמה זעירי בבהמת קדשים.

פירשו משנתנו בדוחק כר"ש, מפני שהלכה כמותו, אבל פשוטה כר' יהודה.

ו“שמואל אמר טעו חמשה זקנים שהורו לר' טרפון בלוד”558, ששמואל סובר כר"ש (שבת שם).

פ"ד מ“א: ומתחילין בערמת התבן – כר' שמעון559, אבל לא בעצים שבמוקצה, שר”ש מודה בהם560, ובתוס' כאן פ"ד שנינו: ומתחילין באוצר תחילה, בניגוד לברייתה שבשבת קכז א, וכר' שמעון.

מ"ב: אין נוטלין עצים מן הסוכה וכו' – סתמא דלא כר' שמעון בברייתא שבגמרא (ל' ע"ב).

שם: מביאין עצים מן השדה מן המכונס ומן הקרפף אפילו מן המפוזר – מתני' יחידאה (רשב"א)561 היא דתניא562 לא נחלקו ב“ש וב”ה על המפוזרין שבשדות
שאין מביאין וכו' על מה נחלקו על המפוזרין שבקרפף ועל המכונסין שבשדות
שבש“א לא יביא ובה”א יביא (בבלי לא א), ודלא כר' נתן, תוס' שם: לא
נחלקו ב“ש וב”ה על מפוזרין שבקרפף ועל מכונסין שבשדה שיביאו
וכו'563, וסתמא כב"ה.

מ“ג: אין מבקעין עצים מן הקורות ולא מן הקורה שנשברה – סתם כר' יהודה564, ובתוס' פ”ג יא כולל “קורה שנשברה” עם שברי כלים “שאין מסיקין בהן” לר' יהודה565. “ור' יוחנן ההיא בר' יוסי בר' יהודה מתני לה566
וסבר ליה כר' יהודה אבוה במוקצה”.

ושם: אין מבקעין לא בקרדום, בירוש' סב ע“ג: תני ר' יוסי בן
כיפר אמר משם ר' לעזר בן שמוע ב”ש אוסרין וב"ה מתירין, ותנא דידן שנה
אפוא ב"ש לקולא, וסתים כב"ה.

ושם סיפא: בית שהוא מלא פירות וכו' נוטל ממקום הפחת – ת"ק ר"ש הוא567.

מ“ה: ואין סומכין את הקדרה בבקעת – דלא כר”ש בברייתא (לג א).

מ“ו: ר' אליעזר אומר נוטל אדם קיסם וכו' ומגבב מן החצר
ומדליק שכל מה שבחצר מוכן הוא. זו ר"ש אליבא דר”א היא, שכן שנינו
בתוס' (פ"ג יח): ר' אליעזר אומר מגבב מן החצר ומדליק ובלבד שלא יעשה צבורין
ר' שמעון מתיר שכל מה שבחצר מוכן, וזו היתה נוסחת הירוש' בתוס' זו,
שהרי הוא אומר (שם): מה ביניהן (בין ר"א וחכמים). לעשות ציבור ביניהן. על
דעתיה דר' אליעזר עושין ציבור על דעתהון דרבנן אין עושין.

אבל הבבלים (בבלי לג ב) גרסו בברייתא זו: ת“ר מגבב מן החצר
ומדליק שכל מה שבחצר מוכן הוא ובלבד שלא יעשה ציבורין ור”ש
מתיר.

ולפי הבבלי: אין עושין צבורין לר"א.

מ“ז: ועוד אמר ר”א – תנא אחר568.

פ"ה מ“ב: כל שחייבין עליו משום שבות משום רשות משום
מצוה בשבת חייבין עליו ביו”ט ואלו הן משום שבות לא עולין באילן וכו' ואלו
(ס"א: אלו) הן משום רשות לא דנין (ס"א: ולא דנין) וכו' ואלו הן
משום מצוה לא מקדישין וכו' – משנה קשה מאד569,
שכמו שהקשה כבר התלמוד (לז א) גם אלה שהם משום רשות ומשום מצוה, הם “שבות”,
ור' יצחק מפרשה: לא מיבעיא שבות גרידתא וכו' אלא אפי' שבות דרשות וכו' אלא
אפי' שבות דמצוה, וכפי' רש“י שלגבי מצוה קורא לאלה רשות שאין בהן מצוה
גמורה, וכיו”ב פי' כנראה הירוש‘570; אבל המשנה
כפשוטה אינה מתפרשת כך, וביותר קשה לפרשה כך אם נשוה אותה עם הספרא; ששנינו
בספרא אחרי פרק ז ט: אין לי אלא מלאכה שחייבין על מינה כרת מלאכה שאין
חייבין על מינה כרת מניין שלא יעלה באילן וכו’ ולא ירקד ת“ל שבתון שבות.
אין לי אלא שביתת הרשות שביתת מצוה מנין [ש]לא יקדיש ולא יעריך וכו'
ולא יעשר ולא יקדש ולא יגרש ולא ימאן ולא יחלוץ ולא ייבם ולא יפדה נטע
רבעי ומעשר שני ת”ל שבתון שבות.

הספרא כלל אפוא את שני הסוגים האחרונים של המשנה – ב“שביתת
מצוה”, וב“שביתת הרשות” הכניס רק “רשות” גרידא, ומסדר את הסוג השני של
המשנה בסוף הסוג הג' (וסתם ספרא ר' יהודה).

אבל גם כאן משנתנו מקורות מקורות, תרי תנאי, ודברים אלה יוצאים ממכיל' דרשב"י571: מנ' לא עולין באילן
וכו' תל' לו' כל מלאכה אין לי אלא ברשות במצוה מנ' אין מקדישין אין מעריכין
וכו' ומעשרות תל' לו' שבתון שבות.

מכיל' דרשב"י לא הזכירה אפוא כלל את הסוג השני שבמשנה.

וזו היתה עיקר המשנה: ואלו הן משום שבות לא עולין באילן
וכו' ולא מרקדין אלו (דלעיל) הן משום רשות – ולא דנין ולא מקדשין ולא
חולצין ולא מיבמין – ואלו (דלקמן) הן משום מצוה וכו'.

“ולא דנין וכו' ולא מייבמין” היא הוספת שונה אחרון (רבי
?), שהוסיפה בעיקר המשנה, מבלי לשנות את בניינה, וע"י כך נפסקה המשנה
וניתק קשר שלה.

ואמנם משנת שבת פכ“ג מ”א: וכן ערב פסח בירושלים שחל להיות
בשבת מניח טליתו אצלו ונוטל את פסחו וכו‘, חולקת על “לא מקדישין” וכר’
יוחנן572, ור' הושעיא תני573: הולך אדם אצל רועה הרגיל אצלו ונותן לו טלה לפסחו ומקדישו
ויוצא בו, ובירוש' שם: אית תניי תני הולך לו אצל מוכרי טלאים, אית תניי תני
הולך לו אצל מוכרי פסחים וכו‘, ומשנת שבת היא משנת ר’ אליעזר (ס"ז
257).

ואמנם כש“אמר לו574 ר' יהושע
(לר' אליעזר) יו”ט יוכיח שהתירו בו משום מלאכה ואסרו בו משום שבות“,
“אמר לו ר”א מה זה יהושע מה ראיה רשות למצוה” (“שבות של רשות ושבות של
מצוה”, ר"ח), מכאן יוצא שר"א מתיר “שבות של מצוה”, שאם לא כן היה יכול ר'
יהושע להשיב לו: הרי אין מקדישין פסח בערב פסח שחל להיות בשבת ושוחטין
אותו, וכדומה.

ובתוס' פ“ד ד575: ארבע רשויות וארבע מצות הן. כתב שתי אותיות וכו'576. אין דנין ואין מקדשין ואין מגרשין ואין ממאנין577 לא חולצין ולא מייבמין (בר"ח נוסף: רשות) ולא (ר"ח: לא)
מקדישין ולא מעריכין ולא מחרימין ולא מגביהין תרומה ומעשרות כל אלו ביו”ט
וכו' וכולן שעשאום [ישראל]578 בין אנוסין
ו“בין שוגגין ובין מזידין ובין מוטעין מה שעשה עשוי [בשבת ואצ”ל ביום
טוב]"579.

וודאי ש“ארבע רשויות” הן: עולין, רוכבין, שטין ומטפחין (ומספקין ומרקדין בכללו, שכולם משום גזירת כלי שיר)580, ו“ארבע מצות” הן: מקדישין, מעריכין, מחרימין מגביהין, וזוהי
תוספתא למשנה העיקרית, וא“א ש”רשויות" אלו הן השורה האמצעית: לא דנין וכו‘,
שהרי בתוס’ למטה, כמו בספרא, נמנות שש, ובספרא שבע (ולא יפדה נטע
רבעי ומעשר שני)581.

וכתב שתי אותיות וכו‘, זוהי תוס’ לעצמה, ואין דנין וכו'
תוס' לעצמה. וזו האחרונה הביאוה ר“ח וראבי”ה 487 בהמשכו של הירוש', וכן
הביאוה הרי“ף והרא”ש, והר“ן ותלמיד הר”ן (שמ"ק) והגמ“י, והמאירי בשם
“ירושלמי”582, וגם “תני” שבר”ח583
וראבי“ה מוכיח שנעתק מן הירוש', שאין דרכו של ר”ח להעתיק כך, אלא “תני בתוספתא”, וכדומה.

ואם־כן חסר הירושלמי שלנו (כנראה בין “תני” ל“תני”).

שם: אין בין יו“ט לשבת וכו' – משנה זו שנויה גם במגילה פ”א מ“ה (בשורת “אין בין”), ור' יהודה חולק עליה584 ואומר: אף מכשירי אוכל נפש, כר' אליעזר (עי' לעיל), וע”כ קשה
לקבל תירוצו של רב יוסף (בבלי לז א): הא ר' אליעזר וכו‘, וגם תירוצו של
רב פפא: הא ב"ש וכו’, אינו מתאים יפה, שהרי ר"א שמותי הוא, וחולק
עליה, ואמנם הירוש'585 הקשה גם כן כבבלי, אבל לא תירץ כלום.

יש לנו אפוא במשנת ביצה: ממשנת ר"מ (פ“א מ”א–מ“ב,
פ”ב מ“ו–מ”ז), ממשנת ר' יהודה (פ“ג מ”ה, פ“ד מ”ב ומ“ג ומ”ה), ממשנת
‏ר"ש (פ“ד מ”א ומ“ג סיפא ומ”ו) וממשנת רשב"ג (פ“א מ”ח, פ“ב מ”ג
ופ“ג מ”א).

וכבר ראינו מתוך דברינו, שיש במסכת זו גם כמה סתמות של התנאים האחרונים, בני דורו של רבי, “הסתומתאי”:

א) ר' יוסי בר' יהודה (פ“ד מ”ג, עי' לעיל).

ב) ר' שמעון בן אלעזר (תלמיד ר"מ) פ“ד מ”ב (עי' לעיל), דלא כרשב"א, פ“א מ”ג, מ“ה, פ”ב מ"א ועי' שם.

ו־ג) רבי.

כי גם ידו של רבי ניכרת בה:

פ“א מ”ד: שלשה ומצא שנים וכו' (עי' לעיל).

ובפ“ג מ”ד: ר' יהודה אומר וכו‘, לברייתא שבבבלי
(ברייתא בבלית) כו א, זו היא גם דעתו של רבי (ר' יהודה הנשיא),
ושנה אותה רבי במחלוקת ר’ יהודה ור“ש, שהרי כלל מקובל היה, שר' יהודה ור”ש
הלכה כר' יהודה. ובפ“ה מ”ז: אלו הן בייתות וכו' – תוספת היא (ע"
ד"ס), ורבי (בברייתא שבגמרא ובתוס') חולק על פירוש זה.

דלא כרבי, פ“ב מ”א ומ"ג (עי' לעיל).





VIII. ראש השנה

א. להלכה

המסכת מתחלקת לשנים: א) הלכות חשבון השנה וקידוש החדשים
ועיבורם. ב) הלכות שופר של ר“ה ו”סדר ברכות" (פ“ד מ”ה–מ"ו) של ר"ה
הקשורים בשופר.

הראשון לחודש השביעי נקרא בתורה “יום תרועה”, ופילון586 מפרשו, מפני שבו “תקעו” בשעת
הקרבת הקרבן וקורא לו חג שבו מתקדש “החודש הקדוש” (חודש
החגים), ίερομενία, אבל לא הזכיר כאן כלל, שהראשון לתשרי ההא “ראש השנה”587. אבל במקום אחר588 קורא הוא לו בדרך אגב “ראש השנה” (“בהתחלת השנה”), ובמקום אחר589 הוא אומר: החודש
הזה (“ניסן”). שלפי חשבונו וסידורו הוא השביעי למנין החמה, הוא לפי ערכו
הראשון, וע"כ נקרא כך גם בתורה. פילון יודע אפוא רק ראש שנה אחד.

אבל יוסף בן מתתיהו אומר590: המבול היה בשנת שש מאות לחיי נח בחדש השני, הנקרא אצל
המוקדונים דיוס, אצל היהודים מרחשון; כי כך היה סדר השנה
במצרים(!). אבל משה קבע ניסן, הוא קסנטיקוס, ראשון למועדים מפני שבו
הוציאם ממצרים, הוא נעשה על ידו ראשון לכל שהוא (נעשה) לכבוד שמים, אבל
במקח וממכר וכל דין ודברים (מעשה בית־דין ומלכות) הניח את החודש הראשון
(“תשרי”).

ניסן הוא אפוא ר“ה “לרגלים”, ותשרי – למקח וממכר וכל מעשה ב”ד (“שמיטין ויובלות”): בהתאם למשנתנו591.

בתורה נקרא חג הסוכות: חג האסיף בצאת השנה (שמ' כג
טז), וחג האסיף תקופת השנה (שם לד כב). תשרי היה לפי־זה בהתחלת
השנה. וכך מנתה התורה למבול מתשרי, כר' אליעזר592: אותו היום שבעה עשר במרחשון היה, ו“חכמי ישראל מונין למבול
כר' אליעזר ולתקופה (תקופת החמה) כר' יהושע”593. וסתם מדר“י594 שונה: לא מנה בו אדם הראשון, ומדרשב”י595: לא מנו בו אבות הראשונים.

מגילת תענית מסדרת את החדשים מניסן עד אדר,
וכן סדר זמן עצי כהנים שבמשנת תענית (פ“ד מ”ה); גם חשמונאים א' מונה
החדשים מניסן. אבל ה“לוח” של הברייתא (ב"מ קו ב) מונה
מתשרי.

היו אפוא שני ראשי־שנים: השנה העממית בתשרי, והשנה הדתית
בניסן; אלא שזו הלכה ונשתכחה, ותשרי נעשה ל“ראש השנה”
סתם596.

אבל “בראש השנה בעשור לחודש” (יחז' מ א) פירשה הקבלה597: איזו היא שנה שראש השנה בעשור לחודש
הוי אומר זה יובל. אבל השבעים מתרגמים: “בחודש הראשון בעשור
לחודש”; אלא שהרי ראינו שהתורה קראה גם לסוכות “תקופת השנה”, ו“ראש השנה”
כאן לאו דווקא.

הבבלים התחילו את השנה מניסן, אבל תשרי (tašritu) היה גם אצלם “התחלה”, התחלה של חצי שנה
(שהשנה מורכבת משני חצאים); המצרים התחילו מתחות (כסליו); הארמיים
(הסורים. התדמורים) והערביים הראשונים התחילו מתשרי.





ב. משנת ראש־השנה

המסכת התחילה, בעיקרה ובראשונה – בחדשים598: לחדשים למלכים ולרגלים, כסדר
המדרש, או: למלכים ולרגלים לחדשים ולתרומת שקלים, כסדר התוס' (“ותנא
דידן בשנים קמיירי בחדשים לא קמיירי”); התחילה בחדשים ובר“ה שלהם
(ניסן), ועברה לר”ה לשנים (למנין השנים, ירוש'): תשרי, ואח“כ “לר”ה” סתם
(מ"ב) שהוא ר“ה לשנים. ואח”כ (מ"ד) “על שני חדשים” וכו' (עי' להלן), וכל
הלכות קידוש החודש, עד פ“ג מ”ב. בפ“ג מ”ב מתחילות הלכות שופר.

וסדר התוספתא שונה מזה של המשנה599:

אחרי פ“א מ”ג – בתוס' (פ"א): בראשונה היו מקבלין עדות
החודש מכל אדם וכו' (פ“ב מ”א). בראשונה היו משיאין משואות וכו' (פ“ב
מ”ב–מ"ג), אמר אחד לפניה ראיתיו וכו' (פ"ב מ"ו), ראב“צ אומר וכו'
(מ"ז), ודברי ראב”צ כפולים בתוס' ב“פ: בפ”א כאן ובפ“ב (אחרי פ“ד מ”ב!);
אח”כ בתוס' כאן הקבלה לפ“ב מ”ט, ואח“כ (בתוס' פ"ב) באה כנראה הקבלה
לפ"ג מ”א600; ואח“כ הקדמה לפ”ג מ“ב
והקבלה לפ”ד מ“ט רישא. אח”כ לפ“ג מ”ה, מ“ג, מ”ו, מ“ז–מ”ח (וכאן היה שנוי
כנראה גם “בראשונה” של הברייתא שבבבלי דף כא ב: בראשונה היו מחללין אף על
כולן משחרב ביהמ“ק אמר להן ריב”ז וכו'). וכאן בהקבלה למ“ח (חרש שוטה וקטן
אין מוציאין וכו') שנוי בתוס‘: הכל חייבין בתקיעת שופר כהנים וכו’, וכאן
שנוי בתוס' גם דין ה”מתעסק": התוקע ומתעסק והתוקע ומתלמד וכו' אם
כיוון לבו יצאו וכו' – הלכה ששנויה במשנה בפ"ד מ"ח: והמתעסק ל א יצא
וכו' (ודין “המתלמד” שנוי בתוס' גם בהקבלה לפ"ד שם).

אח“כ בתוס' הקבלה לפ”ד מ"ב, אח“כ לפ”ב מ“ז סיפא (דברי
ראב“צ הכפולים בתוס' פ”א), אח”כ לפ“ד מ”ד סיפא, ואח“כ למ”ה
וכו'.

הסדר שונה אפוא בתוס' בהרבה.

וכשאנו מסתכלים במשנה עצמה אנו רואים:

א) בפ“א מ”ג: על ששה חדשים השלוחין יוצאין וכו' וכשהיה
ביהמ“ק קיים יוצאין אף על אייר מפני פסח קטן, ובמ”ד: על שני חדשים
מחללין את השבת על ניסן ועל תשרי שבהן השלוחין יוצאין לסוריא ובהן
מתקנין את המועדות וכשהיה ביהמ“ק קיים מחללין אף על כולן וכו‘. וכאן שואל
הבבלי (כא ב): על ב’ חדשים ותו לא (“אין השלוחין יוצאין”) ורמינהי על ו'
חדשים וכו' אמר אביי על כולן שלוחין יוצאין מבערב וכו'. אבל תירוצו של אביי
אינו מיישב את הקושי המונח בהדגשה “שבהן השלוחין יוצאין לסוריא ובהן”
וכו'' – המתנגדת אף היא למ”ג; שהרי לפי מ“ג כשביהמ”ק קיים יוצאין אף על
אייר, ובוודאי שהיו יוצאין לחו“ל משום “דרך רחוקה” של פסח קטן. גם ההלכה
“על כולן שלוחין 'וצאין מבערב” – היא תקנת רבי (ירוש' נח ע"א), אבל
לענין מ”ד שנינו בתוס‘: וכן היה ראב"צ אומר אין השלוחין יוצאין
לסוריא עד שישמעו מפי בית דין למחר. משנה ד’ קדומה אפוא לראב"צ, בה
בשעה שעל כולן שלוחין יוצאין מבערב – תקנת רבי היא.

ובפ“ב מ”ב שנינו: משקלקלו הכותים התקינו שיהו שלוחין
יוצאין, שלפי פשוטה של משנתנו פירושו – בכל חודש, במקום המשואות.
ששנינו בתוס' (פ"א): על כל ראשי חדשים היו משיאין משואות. אמנם הירוש'
(פ“ב נח ע”א) מפרש, שאין משיאין אלא על החדשים המיושבין בזמנן (החסרים) ולא
על החדשים המעוברין, אבל התוס' אינה אמרת כך, וגם פשוטה של משנתנו אינו
כן.

והנה בירוש' (שם) אמרו: רבי ביטל את המשואות משקילקלו הכותים, ואמנם
רבי סובר כותי כגוי601, ור“ג בנו של רבי אסר שחיטתן602,
ובימי רשב"א תלמידו של ר”מ נאסר יינן603. ולפי זה מתני' “על ששה חדשים שלוחין יוצאין” נשנית בימי רבי604.

ונראה אפוא שמ“ד קדומה למ”ג, ושמ“ג נשנית בימי רבי, אע”פ שאינה לגמרי בדעתו של רבי605! וכן פ“ב מ”ב, רישא, נשנית בימי רבי. ואמנם מצינו שר' עקיבא606
יצא לנהרדעא “לעיבור השנה”, ואפשר שהיה “שליח” של שני החדשים שהיו יוצאין בהן “לסוריא”.

ונראה שבזמן הבית ואחריו – עד ימי רשב"ג – היו שלוחין
יוצאין רק על שני חדשים, “שבהן מתקנין את המועדות”, ואפשר שהיו
“שלוחין” אלו עוסקין גם באספת השקלים607 ובשאר החדשים היו מסתפקין במשואות.

ב) בפ“ב מ”א שנינו: אם אינן מכירין אותו משלחין אחר עמו להעידו. והנה ר' יונה608 מגיה משנתנו609: הכין צורכה מיתני בראשונה וכו' אם
אינן מכירין אותו וכו‘. ור’ יוסה (שם) מיישב משנתנו: אם אינן מכירין וכו'
למה שבראשונה וכו‘. אבל “אם אינן מכירין אותו משלחין אחר עמו להעידו” –
שייך בוודאי לסוף פ“א, למ”ט, ועוסק בשבת, וכך יוצא מן התוס’: (בראשונה
היו מקבלין וכו') אם אינן מכירין אותו משלחין עדיו עמו אפילו (צוק':
ואפילו) בשבת מעשה בר' נהוראי שבא עם העד בשבת לאושה והעיד בו.

ופ“ב מ”א סיפא (בראשונה) – פ“ב מ”ד לקוח בוודאי ממקור אחר
(“בראשונה” גם במ“ב ומ”ה, וכאן היה שנוי כנראה גם “בראשונה” של הברייתא, כא
ע"ב).

ופ“ב מ”ה–פ“ג מ”א שייך אחרי פ“ב מ”א רישא!

ופ"ד (מ“ג ומ”ד “בראשונה”) הוא המשך של פ"ג מ“א,
ורק אחרי פ”ד מתאים פ“ג מ”ב–מ“ח, אלא שפ”ג מ“ב–מ”ח ממקור אחר הוא,
וכן פ“ד מ”א–מ"ד.

גם פ“ב מ”ז שלא במקומה היא, שמ"ח היא המשך של מ"ו, ופ“ג מ”א היא המשך של פ“ב מ”ז610.

ואמנם דברי ראב“צ כפולים, כמו שאמרתי, בתוס' גם בפ”ב (בין פ“ד מ”ב של המשנה ומ"ד!)611.

ופ“ד מ”ב – היא משנת ר' אלעזר (שבמ"א), כלומר שבזאת עדיין היתה ירושלים יתירה על יבנה שכל עיר וכו'612.

ופ“ד מ"ח שייך לפ”ג מ“ז, ושם שנינו בתוס', כמו שאמרתי
כבר, למ"ח דין החייבין בתקיעה ודין המתעסק, שהוא במשנה כאן בפ”ד
מ“ח סיפא, וכאן בהקבלה לפ”ד ישנה בתוס' שוב הקבלה למתעסק (ורק
לזו).

ומשנה זו (מים או יין) – אבא שאול היא (בבלי לג א).
וגם היא שלא במקומה, שהרי מ"ט היא המשך של מ"ז! 613

ובנוגע לסתימותיה – הנה פ“א מ”א (לרגלים) – ר"ש
היא (בבלי וירוש'), אבל סיפא: ר“ה למעשר בהמה – ר"מ היא
דבכורות614, ור”א ור"ש חולקין כאן בפירוש,
ואמר רב יוסף (ז ב): רבי היא ונסיב לה אליבא דתנאי ברגלים סבר לה כר"ש
ובמעשר בהמה סבר לה כר"מ.

ומ"ב – בעיקרה – כר' יהודה (עי' תוס'), אבל לפי הבבלי – תנא דבי ר' ישמעאל היא (ועי' ירוש').

ומ“ז – סתם כר' יוסי שבסיפא (א"ר יוסי) וגם פ”ג מ"ב (א"ר יוסי): הוון בעיי מימר ולא פליגין וכו'615, והברייתא אינה מכריעה כאן.

ומ"ח (=סנהדרין פ“ג מ”ג) – כר' יהודה616 ור"ש הכריע ביניהן617.

ופ“ג מ”ו – כולה ר' נתן618.

ופ“ד מ”ב – ר' אלעזר (עי' לעיל).

מקורות מקורות ישנם אפוא במשנת ר"ה, ונסתמה בימי רבי.

חלוקת הפרקים אינה מדוייקת כאן (פ“ב מ”א, פ“ג מ”ב).





ג. הערות ופירושים

פ“א מ”א

למלכים. רב חסדא בבבלי (ג א): למלכי ישראל, אבל בירוש'
(נו ב) ר' לעזר בשם ר' חנינה אף למלכי אומות העולם אין מונין אלא
מניסן. בשישי בשנת שתים לדריוש (חגי א א, א טו). בשמיני בשנת שתים לדריוש
(זכריה א א, ושם ז: ביום עשרים וארבעה לעשתי עשר חודש הוא חודש שבט
בשנת שתים לדריוש, ובחגי ב י: בעשרים וארבעה לתשיעי בשנת שתים לדריוש,
וכן שם יח). נאמר בשמיני בשנת שלש, וכו'.

וכך יוצא גם מן הפפירוסים. פפירוס J: ב־3 לכסליו שנת 8 הו יום 12 לתחות שנת 9 דריוהוש מלכא.
ובפפירוס K: ב־28 לשבט שנת 13 הו יום 9 לחתחור שנת 14 דריוהוש מלכא.

“מפני שהיהודים מתחילים מניסן והמצרים מתחות וכל שטר שנכתב
בפרק שבין חדש תחות לניסן – המצרים עודפים על היהודים במנין שנות המלך בשנה
אחת”619.

ונראה שגם הנשיאים נתמנו בניסן, שהרי כריסוסטימוס620 מקנטר רק נגד מינוי ה“ארכונטים” בתשרי ולא בניסן.

ולרגלים. יוספוס (I 3, 3): ἐπὶ ταῖς ἑορταῖς, רומית: in festis
observandis, בבלי (ד ע"א): רגל שבו ר“ה לרגלים; הבבלי והירוש'621 אומרים: מאן תנא רגלים ר”ש דר“ש אמר
שלשה רגלים כסדרן ובלבד חג המצות ראשון. אבל נראה שהמשנה עתיקה מאד, ושכבר
בימי יוסף בן מתתיהו שנו “לרגלים”, והמתרגם הרומי פירש אותו in
festis observandis, מעין “והיו לאתת ולמועדים ולימים
ושנים”. ואמרו בב”ר שם (פ"ב ו): והיו לאותות אילו שבתות, ולמועדים אלו ג'
רגלים, ולימים אלו ראשי חדשים, ולשנים זה קידוש שנים, ובפסיקדר“כ מא
ע”ב ופסיק"ר סו א: ושנים אלו ראשי שנים622.

ובמשנה חסר623: “ולחדשים”, שישנו בברייתות.

באחד באלול ר"ה למעשר בהמה. מחלוקת קדומה היא לפי
הירוש' כאן (נו ע"ד) בין ר' ישמעאל ור"ע. בבכורות פ“ט מ”ה שנינו:
רמ"א באחד באלול ר“ה למעשר בהמה בן עזאי אומר האלוליים מתעשרים
בפני עצמן, ותניא בתוס' ר”ה פ“א ו (ירוש' כאן ובבלי שם): אמר שמעון בן עזאי
הואיל ואלו אומרים באחד באלול ואלו אומרים באחד בתשרי יהא האלוליים
מתעשרין לעצמן וכו‘; המחלוקת ידועה אפוא לבן עזאי. ואמר בירוש’: וובן עזאי
מכריע על דברי תלמידיו (של ר"ע)?! וכו' שכן נחלקו עליה אבות העולם וכו' ר'
ישמעאל ור”ע. ובבבלי בכורות שם אמר ר' יוחנן: מפי השמועה אמרוה מפי חגי
זכריה ומלאכי. ואמנם מתוך רישא של המשנה בבכורות יוצא, שכבר נחלק בה
ר"ע: שלש גרנות למעשר בהמה בפרוס הפסח ובפרוס העצרת ובפרוס החג
דברי ר"ע בן עזאי אומר בעשרים ותשעה באדר באחד בסין בעשרים ותשעה
באב (“בן עזאי לטעמיה דאמר האלוליין מתעשרין בפני עצמן”, גמרא). ר“א ור”ש
אומרין באחד בניסן באחד בסיון בכ"ט באלול ולמה אמרו בעשרים ותשעה באלול
ולא אמרו באחד בתשרי וכו' רמ"א וכו' כל הנולדים באחד בתשרי עד עשרים
ותשעה באלול הרי אלו מצטרפין.

מכאן אנו רואים שהזמן האחרון לגרנות הוא ר"ה, כמו לר“א
ור”ש. וא“כ לר”ע הוא – בפרוס החג, וסתם מתני' דבכורות (כל הנולדים
וכו') הוא כר“ע ור”ש.

לשנים. ר' זירא אמר לתקופה (ח ע"א), לתקופת חמה
ולבנה והילוכן מונין מתשרי. ובירוש' אמרו: שנים מניין כתוב אחד אומר
וחג האסיף בצאת השנה וכתוב אחר אומר וחג האסיף תקופת השנה. אי זהו חודש שיש
בו חג ותקופה ואסיף ושנה יוצא בו אי זה זה תשרי624. ובתוס' אמרו: כיצד לשנים ולשמיטין וליובלות אין מתחילין
למנות לשנים ולשמיטין וליובלות אלא מתשרי. ובמדר"י (שם): אבל לא לשנים
וכו' שנאמר מקץ שבע שנים במועד שנת השמיטה וגו' בבא כל ישראל וגו' ואומר
וחג האסיף וכו'.

“שנים” פירושו אפוא כפשוטו “מנין השנים”.

שמיטין ויובלות. הם דברים שבממון, שיוספוס (שם) אומר, שבמקח וממכר וכל דין ודברים καὶ τὴν ἄλλην διοίκησιν תשרי הוא ר"ה שלהם.

המשנה הקדומה שנתה בוודאי רק: באחד בניסן ר“ה למלכים
ולרגלים ולחדשים באחד בתשרי ר”ה לשנים ולשמיטין וליובלות
[ולשכירות בתים].

מ"ב

בעצרת על פירות האילן. עי' בבלי טז א ותוס' כאן, ועי'
ב“ב קמז א: יו”ט של עצרת ברור סימן יפה לחטים, ועי' רש“י. והמשנה “לא
ר”מ ולא ר' יהודה ולא ר' יוסי ולא ר' נתן”, ורבא אמר: “האי תנא דבי ר'
ישמעאל היא”. וכן במגילה כג א, אבל בכי“י שם וכאן: דבי שמואל! ועי'
יומא ע ע”א (רבא) וסוכה נו ב (רבא).

כבני מרון. עי' בבלי, אבל בהו' לו: כבנו מרון, וכן כ“י
ה‘, וכן בתוס’ כ”י ווינא: – נומרון, כ“י ק': כבנומרון. וכן באדר”נ
נ“ב פמ”ב: כבנומירן νούμερον, numerus, גדוד, “כחיילות של בית דוד”625.

וסדר המשנה כסדר הזמנים, וע“כ נכנס “ר”ה” באמצע, ו“כל
באי עולם” הם בוודאי “אדם” וקרא מוכיח “היוצר יחד לבם” (כפשוטו “השוקל
וחושב”, כמו “יצר לב האדם”) וגו'.

ומתני' א“גזר דין” (עי' בבלי שם) ו“אדם” שבמתני'
(“עוברים לפניו”) הוא תחילת דין, ור' יהודה היא בעיקרה, אבל עי' ירוש‘:
מתני’ וכו'.

מ"ג

על ששה וכו'. עי' לעיל עמ' 365, ו“על תשרי מפני תקנת
המועדות”, פליג נמי על מ"ד: ובהן מתקנין את המועדות, ולשון “המועדות”
(שפירשוהו “יוה”כ וסוכות ושמ“ע”) אינו מתאים כאן, שאין כאן באמת אלא
“סוכות” “מועד אחד”. וכבר אמרנו שזו משנה מזמן רבי626.

יוצאין (אף) על אייר. “אף” ליתא בד“ר ולו ועוד, ולפ”ז: על אייר ולא על אב.

מ"ד

על שני חדשים. עי' מ“ש לעיל 365, שזו קדמה לראב”צ, ועי' בבלי כא ב.

לסוריא. ירוש' כתובות פ“ב כו ע”ד: ובסוריא וכו' עד מקום ששלוחי החודש מגיעין עד נמרין (“בעבר הירדן”).

וכשהיה וכו'. תקנת ריב"ז היא (ברייתא כא ב).

מ"ה

בעליל. עי' בבלי וירוש'. בנט (בתרגומו) מפרשו, כמו נמצא בעליל לעיר (“במבוא העיר”) בעגלה ערופה627, כלומר במבוא השמש, במיעל שמשא, שאז בוודאי ראוה
ב"ד.

מ"ז

וקבלו הכהנים. ב"ד של כהנים, בני כהנים גדולים (כתובות פי“ג מ”ב).

אב ובנו וכו' ילכו. כלומר: בשבת, והמשך של מ“ו היא, אבל מ”ח, שהיא משנת ר' יהודה628, נכנסה כאן, דרך אגב, לפסולים.

מ"ח

ועבדים. גם בסנהד' בירוש' וכ"י פרמא ועוד, והתוס' הוא שמחקוהו שם, ופסולא דרבנן הוא, ודעולא (ב"ק פח א) אסמכתא הוא.

מ"ט

מי שראה וכו'. המשך של מ"ו (או גם מ"ז, עי' לעיל) הוא.





פ“ב מ”א

הבייתוסין. כצ“ל, כנו' כל כי”י, וכברייתא וירוש'.

מ"ב

משואות. מלשון “משאת העשן” (שופ' כ לח), שאו משאת (ירמ' ו א).

מ"ד

סרטבא. היא “קורן סרטבא” בערבית, מקום מבצר אלכסנדריון.

לאגרופינה ומאגרופינה. כנו' ד“ר וכי”י. על שם אגריפינא
אשתו של טיבריוס קלדיוס, וכנראה מבצר שנקרא בימי הורדוס על שמה. ומכאן
לגבול זמנה הקדום, והגבול האחרון הוא זמן הבית, ועי' מ"ה.

מ"ה

חצר וכו'. בפ“ד מ”ד תיקן ריב“ז שלא יהיו העדים באים
אלא לבית הוועד, וא”כ קדומה לריב“ז, ונשנית בזמן הבית, ו”ירושלים"
מוכיחה. בירוש‘: תני אף בא למול וכו’ מתניתא דר' ליעזר וכו‘, וס"ז 334
נשנה על פי משנת ר’ אליעזר (ר' יהודה?).

הרי אלו כאנשי העיר וכו'. עי' עירובין פ“ד מ”ג: שכל
היוצאין להציל חוזרין למקומן, ופירושו כמו: וכל היוצאין וכו' (תפארת ישראל
שם), וזו חולקת על תקנת ר“ג, ולפיה – כפשוטה – חוזרין למקומן. ועי'
פסח' פ”ג מ"ז.

מ"ט

הלך ומצאו (ר' עקיבא) מיצר. עי' בבלי וירוש‘, במ"ע JQR 1917, 179: הלך ר’ עקיבה מיצר, והעיקר: הלך ומצאו מיצר629, כלומר: הלך השליח, ושמו
לא נתפרש, ואולי זוהי משנת ר"ע, ששנה: הלכתי ומצאתיו, תלמידיו שנו
משנתו ושינוה: הלך ומצאו.

עמד ר"ג וכו'. ליתא בד' פיז', והוא הנכון, ותוספת הוא ע"פ הברייתא!

פ“ג מ”א

ראוהו ב"ד וכו'. המשך משנה ז' של פ“ב (ועי' לעיל,
366), ועי' בבלי כד סע”א: אמר אביי אף אנן נמי תנינא וכו‘, ועי’ ת“כ אמור
פ”א א: נראה בעליל או שראו עדים והעידו לפניהם ולא הספיקו.

ה"ז מעובר ולא מקודש (בבלי שם), ועי' ת“כ שם: יכול יהא מקודש ת”ל אשר תקראו אותם במועדם וכו'.

ראוהו ב"ד וכל ישראל. ירוש‘: כיני מתני’ אוכל ישראל630, אבל זהו “נראה בעליל” של ת"כ.

נחקרו (ונחקרו). בבלי: אי נמי נחקרו, וכן ת"כ: או שבאו.

ראוהו ב"ד בלבד יעמדו שנים וכו'. בבלי כה ב: לימא
מתני' דלא כר“ע וכו‘, אבל בירוש’ נח רע”ד: אית תניי תני וכו' אית תניי תני
וכו' כשם שהם חלוקין כאן כך חלוקין בעדות החודש וכו'. ולשון “בלבד”
פירושו בלי כל ישראל. ונראה כפשוטה שלא כבבלי (עי' לעיל).

מ"ב

כל השופרות וכו'. הפתיחה חסרה, ועי' תוס‘, ועי’ פ“ד מ”ה–מ"ו.

בקרן היובל. ד“ר ירוש' ולו ועוד נוסף: כשמעכם את קול השופר, וכצ”ל.

מ"ג

ושתי חצוצרות מן הצדדין. פשוטו ששני כהנים וחצוצרות
בידם מימין ומשמאל לשופר, מעין ששנינו בתמיד פ“ז מ”ג, וכן במ"ד: ושתי
חצוצרות באמצע (ועי' רש"י שם).

מ"ה

שוה היובל וכו'. עי' בבלי ל ע"א (ותוס' כאן).

מ"ו

אם מעכב. עי' תוס' כז ב, ור' יוחנן בירוש' אמר: כיני
מתני' אם היה מעכב, וע“פ זה הגיהו במשנת הירוש': אם עיכב, אבל בדוגמא
ל”נשתנה קולו מכמות שהיה" שבברייתא (שם, ועי' ערכין י ע"ב), בוודאי שפי':
אם מעכב עכשיו.

אחרי משנה ז' בא בתוס' דין חייבין בתקיעה ודין
המתעסק, שהוא במשנה בפ“ד מ”ח, וכפול קצת בתוס' שם (עי'
לעיל).

מ"ז

אחורי ביהכ"נ. משנת ר' יוסי היא (בבלי כט א), אבל לחכמים – אפי' מיחיד.

מ"ח

והיה וכו'. מדר“י סוף בשלח (עמלק פ"א 179–180) ומדרשב”י (אפשטיין־מלמד 121) – בשם ר' אליעזר.

שוברות מלחמה. על־דרך הכתוב (תה' עו ד): שמה שבר וגו' ומלחמה (בנט).

עשה מלחמה. כמו ṣaltu epešu “נצח במלחמה”. “עשה מלחמה” מקביל ל“תכון” (מש' כ יח)
ול“תשועה” (שם כד ו).





פ“ד מ”ב

ועוד זאת וכו'. משנת ר' אלעזר שבמ"א, כלומר: ובזו היתה עוד (גם אחרי התקנה) ירושלים יתרה על יבנה.

מ"ג

בראשונה וכו' = סוכה פ“ג מי”ב. וסיפא “ושיהא יום הגף
כולו אסור” – דלא כמשנת ר' יהודה במנחות (פ“י מ”ה), שהוסיף להתפלא
על ריב“ז (עי' בבלי ל ע"ב): א”ר יהודה והלא מן התורה הוא אסור וכו'.

מ"ד

כאן היה שנוי בוודאי גם בראשונה שבברייתא בבלי כא ב שנרמז במשנה פ“א מ”ד (עי' בבלי כאן: חד דפירקא קמא).

א"ר יהושע בן קרחה. דברי ר' יהושע ב“ק חסרים
במשנה, וישנם בתוס' פ”ב: א“ר יהושע בן קרחה דברים אלו התקינן ריב”ז
וכו‘. אבל "ועוד זאת וכו’ " – סתם משנה הוא, וא“א לומר כי “א”ר יהושע ב”ק"
שבתוס' הוא רק פיסקא מן המשנה, שהרי זו האחרונה אינה תלויה במקדש. אע“פ
שלפ”ב מ"ה (משנה מזמן המקדש) היתה להם “חצר” מיוחדת בשביל זה. ובשביל
סתירה זו נדחק הירוש' לפרש “מקום הועד”: מקום הוועד של
עדים!

מ"ה

סדר ברכות וכו'. מכיון ששנינו בפ“ג מ”ה: שוה היובל לר"ה לתקיעה ולברכות, פירשו כאן “סדר ברכות”.

למה הוא מזכיר. כפשוטו פי': למה הוא מזכיר את המלכיות, שכתוב בהם “ותרועת מלך בו”, שתוקעין לכבוד המלך בשופר.

מ"ו

שלש שלש (מכולן). “מכולן” אין בנוסחאות, ועי' בבלי (לב
א): היכי קתני וכו' ת“ש וכו' ריב”נ הפוחת לא יפחות משבע ואם אמר
שלש מכולן יצא. ובתוס' שנינו: אם אמר שלש מכולם יצא.

וכפשוטו פי‘: שלש ממלכיות זכרונות ושופרות יחד, ז"א אחד
למלכיות ואחד לזכרונות ואחד לשופרות. ואמנם במלכיות שבקדושת השם (מ"ה)
שבתפלת שחרית ומוסף יש לנו רק פסוק אחד. וכן פי’ הירוש'.

מתחיל וכו'. בירוש' ובבלי הגיהו ע"פ הברייתא, אבל הברייתא חולקת.

מ"ז

השני מתקיע. ירוש‘: משום מעשה שהיה וכו’, וללשון “ראשון” “שני”, השוה תענית פ“א מ”ב.

“מתקיע” כפשוטו כמו “משמיע”, כלומר: תוקע בשביל הציבור, וכן “מקרא” (השוה יבמות פ' מצות חליצה [פי“ב מ”ו]: וכשהקרא).

מ"ח

שופר וכו'. ליתא בתוס', וההלכה שייכת לפ“ג מ”ז.

לא עולין וכו' המים. אינו מתאים ללשון המשנה כאן (“ואין” עם בינוני). והכל מביצה פ“ה מ”ב.

בין בדבר שהוא משום שבות וכו'. עי' בבלי ורי“ף, ועי'
שבת פי”ט מ"א, בין שצריכין רק להביאו (פסח' פ“ו מ”ב) ובין שצריכין
לעשותו.

אבל אם רצה וכו'. אבא שאול היא, בבלי לג א.

אין מעכבין וכו'. בתוס' כאן בקיצור (המתלמד), ועיקרו בתוס' לעיל לפ“ג מ”ז–מ"ח.

והשומע מן המתעסק לא יצא, אבל מן המשמיע יצא (עי' בבלי כאן), וזה שלא כר' יוסי וסתם פ“ג מ”ז.

ותוס' לעיל שונה: אם כיון לבו יצא ולא כמשנתנו “והמתעסק לא יצא”.





IX. חגיגה

א. להלכה

הלכות־חגיגות – הרי הם כהררים התלויין בשערה, מקרא מועט והלכות מרובות (חגיגה פ"א, ועי' להלן).

א) חגיגה

בתורה לא נתפרשה “חגיגה” כלל, אלא שאמרה (שמ' יב יד, ויק' כג מא): וחגתם אתו חג וגו‘631, שבעת ימים תחג וגו’ (דב' טז טו)632. ואין “חגג” אלא
לשון זביחת קרבנות, בנין־אב לכולם: שלח את עמי ויחגו לי במדבר (שמ'
ה א), ולהלן הוא אומר: ונזבחה לה' אלקינו (שם ה ג), וזבחנו לה' אלקינו
(שם ח כג), גם אתה תתן בידנו זבחים ועלת ועשינו לה' אלקינו (שם י כה),
בצאננו ובבקרנו נלך כי חג ה' לנו (שם י ט), הא אין חגג אלא
זביחת־קרבנות (בבלי חגיגה י ע"ב). וכך אמרו בירושלמי633: לשון חגיגה נוהגת לפני הדיבור, שלח את עמי ויחוגו לי
במדבר.

בזמן הבית נזכרת “חגיגה” (שעם הפסח) ראשונה בברייתא עתיקה
(פסח' ע ע"ב), בפי יהודה בן דורתאי: יהודה בן דורתאי פירש הוא ודורתאי
בנו והלך וישב לו בדרום (“בלוד”), אמר אם יבוא אליהו ויאמר להם לישראל מפני
מה לא חגגתם חגיגה בשבת מה הן אומרים לו? תמהני על שני גדולי הדור שמעיה
ואבטליון שהן חכמים גדולים ודרשנין גדולים ולא אמרו להן לישראל חגיגה
דוחה את השבת.

ואחת הדרשות שדרש הלל (“ודרש והסכים ועלה וקיבל הלכה”)
עד שלא עלה לא“י, היא: כתוב אחד אומר וזבחת פסח לי”י אלהיך צאן ובקר
(דב' טז ב). וכת' אחד או' מן הכבשים ומן העזים תקחו (שמ' יב ה). הא כיצד
צאן לפסח, וצאן ובקר לחגיגה634, או: צאן לפסח ובקר לחגיגה635 ור' ישמעאל אומר636: בחגיגה הבאה עם הפסח637 הכתוב מדבר.

ב) הראייה

גם זו אינה מפורשת בתורה, שלא נאמר בתורה אלא "שלש פעמים
בשנה יראה כל זכורך אל פני האדון ה' (שמ' כג יז), ולא יראו פני ריקם (שם
טו), שלש פעמים בשנה יראה וגו' ולא יראה את פני ה' ריקם (דב' טז טז),
ושנינו בספרי (פיס' קמג): ריקם מן הצדקה (“מצוותא” בתרג' יונתן) וחכמים
נתנו שיעור בית שמאי אומרים הראייה מעה (!) כסף [ושמחה מעה ובית הלל
אומ' הראייה מעה כסף]638 ושמחה שתי כסף639.

ואמרו: “ואיזה היא ראייה אילו עולות הבאות לראייה איזו היא חגיגה אילו שלמים הבאים לחגיגה”640, ושנינו641: ולא יראו פני ריקם בזבחים; אתה
אומר בזבחים או אינו אלא בעופות ומנחות, ודין הוא נאמרה חגיגה להדיוט
(“למאכל הדיוט”) ונאמרה ראייה לגבוה (“דהא לא יראו פני כתיב דמשמע לצורכי
אני שואל”) מה חגיגה האמורה להדיוט זבחים אף ראייה האמורה לגבוה זבחים. ומה
הן זבחים עולות; אתה אומר עולות או אינו אלא שלמים, ודין הוא נאמרה
חגיגה להדיוט ונאמרה ראייה לגבוה מה חגיגה האמורה

להדיוט בראוי לו (“שלמים”) אף ראייה האמורה לגבוה בראוי לו (“עולות”) וכן בדין שלא יהא שולחנך מלא ושולחן רבך ריקם.

ג) השמחה

התורה אמרה: ועשית חג שבועות לה' אלהיך מסת נדבת ידך
אשר תתן כאשר יברכך ה' אלהיך ושמחת לפני ה' אלהיך וגו' (דב' טז
י–יא), חג הסכות וגו' ושמחת בחגך וגו' שבעת ימים תחג לה' אלהיך וגו'
והיית אך שמח (שם יג–טו). ואמרו בספרי642:
ר' יוסי הגלילי אומר שלש מצות נוהגות ברגל ואילו הם חגיגה וראייה
ושמחה, יש בראייה מה שאין כן בשתיהן ויש בחגיגה מה שאין כן בשתיהן, ויש
בשמחה מה שאין בשתיהן. ראייה כולה לגבוה מה שאין כן בשתיהן, חגיגה נוהגת
לפני הדבר ולאחר הדבר מה שאין כן בשתיהן, שמחה נוהגת באנשים ובנשים (בתוס'
עוד: ונוהגת כל שבעה) מה שאין כן בשתיהן, ובירוש' שם שנינו: וכשמחה מה שאין
כן בשניהן, שהשמחה נוהגת בין בדבר שהוא משלו בין בדבר שהוא משל אחרים,
בין בדבר שדרכו לכן (“שראוי לקרבן”) בין בדבר שאין דרכו לכן, ואילו
אינן נוהגין אלא משלו ובלבד מדבר שדרכו לכן643,
ואמרו (שם): רבי יהושע בן לוי אמר ושמחת אפילו ממקולין; אבל בספרי שם
שנינו644: ושמחת לפני הי אלהיך נאמר כאן שמחה
ונאמר להלן (דב' כז ז) שמחה מה שמחה האמורה להלן שלמים (“וזבחת שלמים ואכלת
שם ושמחת לפני ה' אלהיך”) אף שמחה האמורה כאן שלמים. ושם645
שנינו: ושמחת בכל מיני שמחות יבול אף בעופות ובמנחות וכו'.

ושנינו במשנה646: ההלל והשמחה שמונה. ושנינו בתוס‘647: חגיגה הבאה
עמו (“עם הפסח”) יוצא בה ידי חובתו משום שמחה ואין יוצא בה ידי חובתו
משום חגיגה (“משום חגיגת ט”ו"), אבל בירוש’648: חגיגת ארבעה עשר יוצאין בה משום שמחה ואין יוצאין בה משום
שלמים.

אבל המשנה בחגיגה אינה יודעת כלל “שמחה” זו, ומ"ד,
שפירשוה בשלמי שמחה (אע"פ שלא נתפרש בפירוש בבבלי וירוש'), היא המשך של
מ“ג, ובחגיגה היא עוסקת. ולא עוד אלא שמחלוקת ב”ש וב“ה שבמ”ג שנויה
בספרי ראה פיס' קמג, בלשון זה: בש“א הראייה מעה649 כסף
&lt;
ושמחה מעה [כסף] ובה”א הראייה מעה כסף
&gt;
ושמחה
שתי כסף.

התנא של הספרי שנה אפוא “שמחה” במקום “חגיגה”; ש“שמחה”
ו“חגיגה” אחת הן מעיקרן, ומכתוב אחד נלמדו, אבל ה“שמחה” של סוכה פ“ד – שמחה
ממש היא, שמחת החג, שהרי היא שמונה ימים, ו”שמחת" הכתוב אינה אלא
שבעה650, והמשנה בעצמה מפרשת כן. מ“ח: ההלל והשמחה שמונה כיצד, מלמד שחייב אדם בכבוד651 יו”ט אחרון של הג כשאר כל ימות החג.

מעיקרו, בזמן הבית, לא נהגו אפוא אלא ב“חגיגה”, בשלמי
חגיגה, ויצאו ידי חובתה בנדרים ונדבות ובמעשר בהמה (פ“א מ”ד), או השתתפו
עם אחרים (תוס' שם).

ד) הלכות טהרת הקודש

ועל טהרת לכל קדש (דהי"א כג כח).

חומרות רבות החמירו בטהרת הקודש, ומהן זו שגזרו בה רביעי: הרביעי בקדש פסול והשלישי בתרומה652,
ואין לו מקרא מן התורה, שהרי אף לשלישי (בתרומה) היה רבן יוחנן בן
זכאי אומר: עתיד דור אחר לטהר ככר שלישי שאין לו מקרא מן התורה (סוטה פ“ה
מ”ב).

אבל “קודם עד שלא גזרו רביעי בקודש”653
שאל חגי הנביא את הכהנים תורה (חגי ב יב–יג): הן ישא איש
בשר קדש בכנף בגדו (“הטמא לקודש”) ונגע בכנפו (“או נגע בכנפו”) אל הלחם
ואל (כלומר: או אל) הנזיד (“נזיד הקודש”, טהרות שם) ואל היין ואל שמן
ואל כל מאכל היקדש (“היפסל”) ויענו הכהנים ויאמרו לא. ויאמר חגי אם יגע טמא
נפש (“טמא מת”) בכל אלה (בשר – לחם וגו') היטמא ויענו הכהנים ויאמרו
יטמא.

כהלכה השיבו654; שבין חומרי הקודש נמנה: בגדי אוכלי תרומה מדרס לקודש655, אבל בתחילת הבית השני, “עד שלא גזרו רביעי בקודש”, – לא גזרו
גם על ה“כנפיים”. והחמירו כל כך בסוף זמן הבית ב“טהרת הכלים”, עד שהיתה
“טומאת כלים (“סכין”) קשה להם יותר משפיכת דמים”656.

אלו כללות ואידך פירושא הוא זיל גמור.





ב. משנת חגיגה

שתי קבוצות של הלכות כלולות במסכת זו: הלכות חגיגה
והלכות טהרת הקודש: פ“א מ”א–פ“ב מ”ד – הלכות חגיגה; מכאן ואילך ה' טהרת
הקודש.657





X. נדרים

א. הלכות נדרים

“איש כי ידור נדר לה' – עד שידור בדבר הנדור” (נדרים
יד א), ז“א ב”קרבן“; “נדר שיש בו הקדש לשם” (ס"ז 325). עיקר הנדר
הוא אפוא: קרבן שאוכל (“שאני אוכל”) לך (נדרים פ“א מ”ד), שאני נהנה לזה
קרבן (פ“ט מ”ז); נדר בנזיר ובקרבן (פ“א מ”א), נדרה בנזיר וסבור (“הבעל”)
שנדרה בקרבן וכו' (פי“א מ”ה), נדר בקרבן ואמר לא נדרתי אלא בקרבנות
(“דורונות”) של מלכים (פ“ב מ”ה). וכך הוא נוסח הנדר
שבאוונגליון658: קרבן [מה] שאת נהנה לי, “קורבני מדם דתתהנא מני (במרקוס: דמני תאתר)” בסורית; ביונית:
.659κορβᾶν (ὅ ἐστιν δῶρον) ὃ ἐὰν ἐξ ἐμοῦ ὠφεληθῆς וכיו”ב מעיד יוספוס660:
תיאופרסטוס מודיע (“מוסר”) בין דבריו על החוקים, שהצורים אוסרים כל
שבועות של זרים; ביניהן הוא מונה אף שבועה הנקראת קרבן
(κορβᾶν) זו לא נמצאת אצל שום (עם) אחר שהוא, חוץ
מן היהודים בלבד. הוא אף מוסר, שאומרים שבלשון עברי פירושו דורון
לה'.

אבל במקום “קרבן” השתמשו בלשון העם ב“כינויים” ובעיקר –
ב“קונם”, שהוא “כינוי לקרבן” (פ“א מ”ב), כגון: קונם שאני נהנה ל־ (פ“ג
מי”א), קונם יין שאני טועם (פ“ח מ”א ומ"ה), קונם פירות אלו עלי (פ“ז מ”ו),
קונם אשתי נהנית לי (פ“ג מ”ב, מ"ד). “כינויים” אלו הם לדברי
רשב“ל661, או ר' יוחנן662: לשון שבדו להם חכמים, ולדברי ר' יוחנן (לבבלי), או רשב”ל
(לירוש'): לשון גוים, או (בלשון הירוש'): לשון אומות העולם.

ואמנם “קונם”, כינויו של “קרבן”, הוא צידונית, והוא
משמש בצידונית כלשון שבועה: קנמי (“אני משביע”) את כל ממלכת וכל אדם אל
יפתח אית משכב ז (מצבת אשמנעזר, שו' ד'), קנמי את כל ממלכת וכל אדם אל
יפתח עלתי (שם שו' כ'). שכן הגבולים בין נדר לשבועה מטושטשים
היו663 ו“יש נדר בלשון שבועה”664. ורגיל הוא שבועה בלשון נדר: הנודר בשמו והמקיים (“נשבע”) בשמו (סנהד' פ“ז מ”ו)665, נדר ושבועה אין לי עליך (כתובות פ“ט מ”ה), היה חייב לתכירו
שבועה ואמר לו דור לי בחיי ראשך (סנהד' פ“ג מ”ב, תוס' שם פ"ה
א)666.

“קונם” הוא הוא אפוא הכינוי שהוא מ“לשון גוים”, אבל
הכינויים “קונם”, “קונה” אינם אלא שיבוש של “קונם”; כמו “נזיק נזיח פזיח”,
שר' יוסי (האמורא) קורא אותו בירוש'667 “נזיר
פסילוס”, “נלעג לשון”. ומתוך לשון העם, שהשתמש גם בגליל גם ביהודה בכמה
צורות נלעגות של לשון “בדו להם חכמים” (או “ראשונים” לירוש')
וקבעום בהלכה, ש“הלכו בנדרים אחר לשון בני אדם”668.

ו“קונם שאני” (“שני”). כנוסחאות הישנות ולא “שאיני”
(וע"ז נפרש במקומו), הוא עיקר נוסח הנדר כלומר: קונם מה שאני, וכך
פירשו בירוש' (פ“ז מ ע”ג) משנת “שאת עושה ואני אוכל עד הפסח” (פ“ז
מ”ח): מה שאת עושה עד הפסח, וכיו"ב “קרבן שאת נהנה לי”
שבאוונגליון. וכך פירשו בבבלי שבועות יט ב, אפילו “שבועה שאוכל”: הכי קאמר
שבועה מה669 שאוכל לך.

ושכך הדבר מוכיחה קונסטרוקציא כזו שהזכרתי: קונם אשתי נהנית לי, וכדומה.

“היתר נדרים פורחין באויר ואין להם על מה שיסמכו”
שנינו במשנה הקדומה שמזמן הבית, זמן הורדוס, חגיגה סוף פ“א (ואמרו בתוס' שם
ספ“א: אבל חכם מתיר לפי חכמתו, נדרים רפ”ג: ארבעה נדרים התירו
חכמים, ושם רפ"ב: ואלו מותרין). ז”א שקובץ של הלכות נדרים קדם עוד
לזמן הזה.

וכבר הנוצרי מקנתר נגד הלכה “מקובלת” אחת בנדרים: ואתם
אומרים האומר לאביו ולאמו קרבן שאתה נהנה לי (“הרי זה נדר”) ואין אתם
מתירים לו שיעשה דבר לאביו ולאמו ואתם מבטלים דברי אלקים670
מפני קבלתכם (παράδοσις)671.

זו היא הלכה היוצאת מנדרים פ“ה מ”ו (מעשה בית חורון); פי“א
מ”ד (קונם שאני עושה לאבא וכו'). ור' אליעזר, שהיה לו שיח ושיג עם
הנוצרים672, אומר ש“פותחין לאדם בכבוד אביו
ואמו”, ו“מודים חכמים לר”א בדבר שבינו לבין אביו ואמו" (פ“ט מ”א); אפשר
כתוצאה מן הוויכוח עם הנצרנים.

ובמתיא (כג טז–יח) מקנתר הנוצרי נגד ה“פרושים” האומרים:
“הנשבע בהיכל פטור והנשבע בזהב ההיכל חייב” – “הנשבע במזבח
פטור והנשבע בקרבן שעליו חייב”. והוא אומר: “הנשבע במזבח נשבע בו
ובכל אשר עליו והנשבע בהיכל נשבע בו ובשוכן בו והנשבע בשמים
נשבע בכסא ה' וביושב עליו”. ובמתיא (ה לד–לו): אני אומר לכם לא תשבעו
כלל, לא בשמים כי כסא אלקים הוא, ולא בארץ כי הוא הדום רגליו ולא
בירושלים כי קרית מלך רב היא ולא תשבע בראשך וכו'.

והנה בנדרים פ“א מ”ג שנינו: כמזבח כהיכל כירושלים, נדר
באחד מכל משמשי מזבח אע"פ שלא הזכיר קרבן הרי זה נדר בקרבן ר' יהודה אומר
האומר ירושלים לא אמר כלום. ופירושו כברייתא שבבבלי יא א: האומר
כירושלים לא אמר כלום עד שידור בדבר הקרב בירושלים, ובירוש' שם (לז
ע"א) מפורש: האומר כירושלים לא אמר כלום שלא נתכוון זה אלא לעצים
ולאבנים שבה (ושלא כמסקנת הבבלי שם).

ובתוס' פ“א ג (בבלי יג א): ירושלים לירושלים כירושלים היכל
להיכל כהיכל מזבח למזבח כמזבח וכו' כולן שאני אוכל לך אסור וכו'. א”כ לת“ק
אפילו בלא כ' הרי זה נדר. והירוש' שם מפרש המשנה: כמזבח כקרבנות
המזבח, כהיכל כקרבנות ההיכל, כירושלים כקרבנות ירושלים. ובתוס' שבועות
סוף פ”ב שנינו: האומר נשבע אני בתורה673 ובשמים פטור (וכן הנודר בתורה)674.

ההלכה הישנה (הרמוזה באוונגליון) היא אפוא כר'
יהודה (משנת ר' אליעזר) שהנשבע והנודר בירושלים לא אמר כלום; אלא
שהחכמים חלקו עליו, ופירשו “כמזבח – כקורבנות המזבח וכו' " (ירוש'),
והנשבע והנודר בהם חייב. והשבועה “המעון הזה” היתה רגילה בזמן
הבית675. ואפילו בזמן האמוראים נשבעו ב”היכל" “היכלא”676. וכן השבועה ב“שמים” רגילה677.

וכן השבועה בראש, “דור לי בחיי ראשך”678. ומצינו אפילו שבועה בבגדי כהן גדול “לבוש שלבש בו אבא וציץ שנתן בין עיניו” (תוס' חלה פ"א).





ב. משנת נדרים

בסתם משנת נדרים שלנו ישנם שרידים מזמן הבית.

פ“ה מ”ה: הר הבית והעזרות, פ“א מ”ג: כאימרא כדירים וכו',
פ“ב מ”ד: תרומת הלשכה, חרמי כהנים, כדברים הרגילים בחיים; פ“ג מ”ד: שהן של
בית המלך.

יש במשנת נדרים שרידים קטנים ממשנת ר"ע: פ“א מ”א:
האומר לחבירו מודרני ממך מופרשני ממך מרוחקני ממך וכו' אסור, מנודה אני לך
ר"ע היה חוכך בזה להחמיר; כאן בוודאי משנת ר“ע ולשונו (מנודה אני
לך חוכך אני בזה להחמיר); אלא שהתלמיד השונה שינה כמובן גוף ראשון
לגוף שלישי, וכולה ר”ע. ואולי כך הוא, או דומה לו, הדבר גם בפ“ט מ”ה
ומ“ו (עי' להלן). ר”ע נזכר עוד בפ“ז מ”א ופי“א מ”ד.

ואולם רובה של משנת נדרים היא מסידורם ומשנתם של תלמידי ר“ע, ר”מ, ר' יהודה ור' יוסי.

אבל נבחון נא קודם־כל את סדר־ההלכות, הכפילות והניגודים,
ההפסקות שבאמצע שורות דומות וחוסר־הסדר, כי ע"י כך אנו רואים בעליל,
שמקודות שונים לפנינו, שנתלכדו ונתחברו למסכת אחת בידי רבי.

1) פ“א מ”א: כל כינויי נדרים כנדרים וכו‘, ואחריו: האומר
לחבירו מודרני ממך וכו’ אסור וכו‘; כנדרי רשעים נדר בנזיר ובקרבן
וכו’. ובמ“ב חוזר לפרש את הכינויים: האומר (לחבירו) קונם קונה קונס וכו'.
ואח”כ במ"ג: (האומר) לא חולין וכו' הרי זה נדר בקרבן וכו'.

כאן ברור שמ“ג, שגם צורתה החיצונית דומה לסיפא של מ”א, היא המשך של מ“א, ומ”ב המפרשת את הכינויים שבמ"א רישא – ממקור אחר היא.

אמנם הבבלי אומר שמשנתנו חסרה, ח“מ וה”ק: כל כינויי נדרים
כנדרים וכו' וכל ידות נדרים כנדרים ואלו הן ידות האומר לחבירו מופרשני
וכו'.

אבל א) הטרמין “ידות נדרים” (כמו שהעיר כבר הופמן) חידוש הוא שנתחדש בבית מדרשו של ר' אושעיא רבא679 ולא היה ידוע בזמן המשנה680. וב) מ"א סיפא: כנדרי רשעים וכו', כפשוסה אינה ענין לידות681, ולמה נשנית כאן.

אלא שמקורות מקורות הם, ומ“ג (שהיא משנת ר"מ, עי' להלן) נאמרה בסגנון מ”א, אבל מ“ב מפסיקה682.
והסדר במ”ב הוא: כינויי נדרים חרמים נזירות שבועות, דלא כמ"א (עי'
בבלי).

2) פ“ג מ”ב: ראה אותן אוכלין תאנים וכו' ובה"א אלו
ואלו מותרין (וכן שם מ"ד). אבל בפ“ט מ”ו: בראשונה היו אומרים אותן
הימים מותרין ושאר כל הימים אסורין עד שבא ר"ע ולימד שהנדר שהותר מקצתו
הותר כולו, ואלו בוודאי שני תנאים, ומה ששנה הראשון כמחלוקת ב“ש וב”ה שנה
השני דעת ב“ה כמשנת ר”ע683.

3) פ“ב מ”ג: יש נדר בתוך נדר ואין שבועה בתוך שבועה כיצד
אמר הריני נזיר וכו' – אם כן הרי כאן עוד חומר בנדרים מבשבועות, אבל
במ"ב נמנו רק "סוכה שאני עושה וכו' “, אלא שזו נשנית לענין נזיר, וליתא
גם בתוס' כאן, ומקור אחר הוא. וכן נשנית באמת בתוס' נזיר סוף פ”א ז:
חומר בנזירות שאין בשבועות וכו' שנזירות יש נדר בתוך נדר
וכו'.

4) פ“ג מ”ו–מ“י היא שורה של הלכות בצורת “הנודר מזה
מותר בזה”, אבל מי”א שורה כזו בצורת “קונם שאני נהנה לזה מותר בזה”.
ובתוס' פ“ב ד (אחרי ההקבלה למ"ה!): הנודר מישראל אסור אף בגרים מן
הגרים מותר בישראל וכו' – הקבלה למי”א בסגנון מ“ו–מ”י. ובפ“ו מ”א–פ“ז מ”ה
שורה כזו של מ"ו–מ"י, בצורת: “הנודר מזה (מיני אוכל שהוא נודר בהם) מותר
בזה”.

5) בפ“ג מי”א שנינו: שאני נהנה לישראל לוקח ביותר ומוכר
בפחות וכו' – אבל בפ“ד מ”ו: הנודר הנאה מחבירו וכו' ולא ימכור לו ולא יקח
ממנו (ועי' ר"מ שם).

6) פ“ד מ”ז–מ“ח מקביל לפ”ה מ"ו וחולק (עי' להלן).

7) פ“ז מ”ח–פ“ח מ”ו דנים בנדרי זמן, אבל פ“ח מ”ז (“האומר
לחבירו קונם שאני נהנה לך”) כולה שייכת לפ“ג מ”א (“נדרי זרוזין”, ועי' בבלי
כד א), ולא נשנתה כאן אלא משום “שלא נתכוין זה אלא”, שחוזר במשניות
שלפניה.

8) פי“א מ”ח: המודר הנאה מחתנו וכו' – אינו ענין כלל לפרק זה (ועי' להלן), ואין הקבלה לזה בתוס'.

כך נתברר לנו מתוך המשנה עצמה, שישנם לפנינו מקורות שונים ומשניות של תנאים שונים.





עכשיו נפנה לברר, עד כמה שאפשר, מי הם התנאים שמשניותיהם שקועות במשנת נדרים.

א) ממשנת ר"מ:

פ“ד – כולו כנראה ר' מאיר; מ”ב: תפול הנאה וכו' – ר"מ (ירוש' לח ע“ג: מאן תנא תפול הנאה להקדש ר”מ וכו‘, ועי’ בבלי לה א).

מ“ד – וישן עמו במטה – ר”מ (תוס' פ"ב ז).

מ“ח: והלה נוטל ואוכל – ר”מ (ירוש' לח ע"ד), ור' יוסי חולק (משנה שם ותוס' פ"ב ט) = סתם סוף פ"ה.

ומ“ו: ולא ימכור לו וכו' – שלא כפ”ג מי"א (שהוא ר' יוסי. עי' להלן ולעיל).

ב) ממשנת ר' יהודה:

פ“א מ”א: כנדבותם – ר' יהודה (תוס‘, בבלי וירוש’).

פ“ג מ”י: מאוכלי שום וכו' ואסור בכותים – ר' יהודה
היא בתוס' פ“ב ד. ונראה שכל שורה זו, מ”ו–מ“י, ר' יהודה היא, וכן סיומה
בתוס' פ”ב ד.

וכן גם השורה הדומה, פ“ו מ”א–פ“ז מ”ה, היא כנראה כולה ר'
יהודה: בפ“ו מ”ג: מן הצלי אין אסור אלא מן הצלי של בשר דברי ר'
יהודה. צלי שאני טועם וכו‘: כאן הכניס השונה "דברי ר’ יהודה" בחלק הראשון
של ההלכה, אע“פ שלא נזכרה מחלוקת במשנה, מפני שהוא חולק עליו בזה, אבל
כולה ר' יהודה. וכן במ”י: ר' יהודה אומר קונם גריס וכו' – אין
ר' יהודה חולק על ת“ק (עי' מפרשים), אלא שהשונה שנה חלק זה בשמו מפורש. וכן
יוצא מתוס' סוף פ”ג (וכנו' הדפוסים): ר' יהודה אומר אמר קונם גריס שאני
טועם מותר בחיין ואסוד במבושלים, גריסין שאני טועם אסור בחיין ואסור
במבושלין, חטה שאני טועם מותר לכוס ואסור לאפות, חיטין שאני טועם אסור לכוס
ואסור לאפות.

פ"ח מ“ה (קונם יין שאני טועם השנה) – סוף מ”ז, כנראה
כולה ר' יהודה: עד ראש אדר עד ראש אדר ראשון – בבלי סג א: לימא
מתני' ר' יהודה היא וכו‘. אח"כ: ר' יהודה אומר קונם יין וכו’ (ו') קונם
בשר וכו' (גם מ“ו דברי ר' יהודה הם, וע”כ שנינו אחריו: ר' יוסי בנו
אומר), (ז) היו מסרבין בו וכו' וכן המגרש וכו' – “דר' יודה היא דר' יודה
אמר (פ“ז מ”ג) הכל לפי הנדר”684. היה מסרב
בחבירו וכו' – מתוך התוס' סוף פ"ד ח–ט יוצא שהם דברי ר' יהודה: ר' יהודה
אומר היה מסרב בחבירו שיאכל אצלו ברגל וכו' היה מסרב בחבירו שיאכל אצלו
במשתה וכו' קונם לביתך שאני נכנס ולטיפת צונן וכו'.

פ"ט, מ“א–מ”ה, אין להם הקבלה בתוס‘, ומ“ג–מ”ד, היא
בכל־אופן משנת חברו של ר"מ: רבי מאיר אומר (=“מאיר היה אומר”) יש דברים
שהן כנולד ואינן כנולד ואין חכמים מודים לו כיצד וכו’ ועוד אמר ר“מ
וכו' (=“ועוד היה מאיר אומר”). ומ”ו–מ"ח: בראשונה וכו' עד שבא ר"ע
ולימד (“ולימד” כב“ה בפ”ג מ"ב), היא בוודאי משנת ר' יהודה, כי זהו
דרכו ולשונו תמיד685, והוא ששנה: מעשה היה והתירו מאיר בכל הבצלים.

אמנם למ“ז: שאני נהנה לזה ולזה הותר הראשון הותרו כולן
וכו' שאני נהנה לזה קרבן ולזה קרבן צריכין פתח לכל אחד ואחד, אומר
הבבלי (סו א): ר' שמעון היא דאמר עד שיאמר שבועה לכל אחד ואחד (שבועות
פ“ה מ”ג), אבל עיקר המשנה מקביל לנזיר פ”ד מ"א, ושם אומר הירוש' (שם נג
ע"א): מאן תנא ווים ר' יהודה686, ולפי־זה גם זו ר' יהודה (עי' תוי"ט), וכולה פרקין ר' יהודה.

ג) ממשנת ר' יוסי:

בבבלי נדרים פב א: משום דנטולה אני מן היהודים (נדרים פי“א
מי”ב) ר' יוסי קתני לה דאמר רב הונא כוליה פירקין ר' יוסי. ממאי
כיון דקתני ר' יוסי אומר (=אמר ר' יוסי) אין אלו נדרי עינוי נפש (“ואיהו
גופיה אמר [ו]אלו הן נדרי עינוי נפש”) למה ליה תו[ב]687
למיתנא |לבסוף]688 הרי זה יפר
דברי ר' יוסי (“דלא צריך דהא אכתי ליכא מאן דפליג”) שמע מינה מכאן ואילך
(“כולהו סתמי”) רבי יוסי.

ואע"פ שדברי ר' הונא וודאי קבלה הן, ראיה זו של הבבלי ראיה ניצחת היא לפי שיטתו של רבי בסידור המשנה689; כי
פירוש משנה א–ב הוא: אם ארחץ אם לא ארחץ אם אתקשט אם לא אתקשט – אמר ר'
יוסי – אין אלו נדרי עינוי נפש, ואלו (=ומה) הם נדרי עינוי נפש – אמרה
קונם פירות העולם עלי וכו' (אבל!) פירות חנוני זה עלי אינו יכול להפר ואם
לא היתה פרנסתו אלא ממנו הרי זה יפר דברי ר' יוסי.

ר' שנה כאן בסיפא “דברי ר' יוסי”, מפני שחכמים חולקים עליו
ב“ואם לא היתה פרנסתו אלא ממנו”, בתוס' פ“ז ג (ועי' ירוש'), כלומר שזו דעת
יחיד. ו”אמר ר' יוסי" שבמ“א מאמר מוסגר הוא, וכולה ר'
יוסי690, אלא שבזה חלוק עליו רבי. מ”א–מ“ז
(במ"ד נזכר ר' יוחנן בן נורי, רבו של ר' יוסי), ומי”ב היא בוודאי ר'
יוסי; אבל מ“ח (הנודר הנאה מחתנו) אינה מענין הפרק ואין לה הקבלה בתוס‘.
ובירוש’ מב ע”ד הביא ברייתא חולקת (תני ולא ליך) ומוקים לה כר"מ, וא“ב
מתני' דלא כר”מ.

ומ“ט: ונדר אלמנה וכו' זה הכלל כל שיצאת וכו' – מקביל לפ”י מ“ג: זה הכלל כל שלא יצאת וכו', ושייכת לענין פ”י.

וכן מ“י, וזו כולה ר' יהודה691, ותשע הם ביחד עם דברי ר' יהודה692, כי “נערה בוגרת ואביה קיים”, ליתא בד”ר והו' לו.

ומי“א: קונם וכו' אם עושה אני על פיך וכו' – היא הקבלה למ”ד (ועי' תוס' ספ"ז).

וע“כ נראה כי מ”ח–מי"א – מקור אחר הוא (משנת ר' יהודה?).

אבל יש במשנת נדרים עוד הרבה ממשנת ר' יוסי:

כל השורה שבפ“ג מי”א, כי “שישראל נהנין לי לוקח בפחות
ומוכר ביותר אין (=אין, אם) שומעין לו” – משנת ר' יוסי היא, תוס'
פ“ב ד: שישראל (כי"ו) נהנין לי לוקח בפחות ומוכר ביוקר ר' יוסי אומר
אין שומעין לו; כיו”ב ירוש' שבועות פ“ה לו ע”א: אין שומעין לו, ופירשו
הר“ן (בשבועות ריש פ"ה): אין גרסינן בחירק תחת האל”ף ופירושו אם שומעין לו
נעשה וכו‘. אבל בסיפא שם: ר' יוסי אומר, בהו’ לו וירוש' ועוד: ר'
יוסי הגלילי, כדרשתו במדר“י תשא פרשה א' ותוס' שבת פט”ו
טז693 וכן בבבלי יומא פה ב (ילקוט וכי"י).

ומן “רבי אומר וכו' " – תוספת היא מן התוספתא פ”ב ה–ו, ובהו' לו כתוב כאן בפירוש: תוספה.

ואף פ"ה כולו – ר' יוסי הוא. כי פ“ה מ”ו הוא כפילות של
פ“ד מ”ז–מ"ח (עי' לעיל), המודר הנאה מחבירו ואין לו מה יאכל וכו' היו
מהלכין בדרך ואין לו מה יאכל נותן לאחר לשום מתנה והלה מותר בה וכו' ור'
יוסי אוסר.

אבל בפ“ה מ”ו סתם: המודר הנאה מחבירו ואין לו מה יאכל
נותנו לאחר לשום מתנה והלה מותר בה. מעשה באחד בבית חורון וכו' אינה מתנה.
ר' יוסי לא שנה “אם אין עמהם אחר וכו' " אלא שנה במקומו מעשה דבית חורון
שאמרו חכמים שאינה מתנה, שר' יוסי אוסר (בפ"ד). וכך פירשו בבבלי מג ב
(כתובות עא א): היינו טעמא דר' יוסי גזירה משום מתנת בית חורון
(דפ"ה)694. וכבר אמרתי שגם פ”ד מ“ו חולקת על פ”ג מי"א (של ר' יוסי).

ופ“ג מ”א–מ"ה (וסמ“ב וסמ”ג המוחלפות מפ“ט מ”ו–מ"ז של ר'
יהודה) היא בוודאי כולה ר' יוסי (וראב"י שנזכר בפ“ה מ”א ומ“ב, נזכר
אף בפ”ג מ"א).

ובוודאי שנשתקעו עוד כמה דברים ממשנת ר' יוסי במשנת נדרים (בפ“ו נזכר ר' יוסי כ”פ, וכן בפ“ח מ”ב).

ומשנת ר' יוסי לנדרים נזכרת בפירוש בפי ר' יוסי
בשה"ש זוטא, שכטר 44 (בובר 39), ועוד אמר ר' יוסי אם יבא אליהו
בימי אני אומר לו פרש לי פרשת695 נדרים ששנית696 לי אתה. זאת
אומרת: נדרים דר' יוסי, ששנה אותה בחבורתו של אליהו הנביא (“ברוח הקודש
שנתגלה בבית מדרשו”), כי “אליהו” היה רגיל אצל ר' יוסי697. וזוהי אפוא עדות מפורשת על נדרים דר' יוסי.





הוספות:

סוף פ“ג מי”א (עי' לעיל).

פ“ב מ”ב: קרבן לא אוכל לך וכו' אסור (עי' במקומו), ועוד.





XI. נזיר

עד שאנו מתחילים ב“נזיר” רוצני להקדים דברים אחדים
לתולדות ההלכה, דברים היוצאים מתוך המקורות כפשוטם, דברים היוצאים לתולדות
משנת נזיר ומקורותיה ולתולדות הבבלי מסכת נזיר.

א. הלכות נזיר

התורה אמרה "איש או אשה כי יפלא לנדור נדר נזיר להזיר לה'
מיין ושכר יזיר חמץ יין וחמץ שכר לא ישתה וגו‘, כל ימי נדר נזרו תער לא
יעבר על ראשו וגו’, כל ימי הזירו לה' על נפש מת לא יבא לאביו וגו' " (במ' ו
ג–ז).

וכך מזכיר גם עמוס (ב יב) איסור היין לנזירים: ותשקו את הנזירים יין.

אבל אצל שמשון אמר המלאך לאמו (שופ' יג ד וז'): ואל
תשתי יין ושכר ואל תאכלי כל טמא, ועל הבן לא צוה (לא טומאת מת ולא אוכל
טומאה) אלא (פסוק ה): ומורה לא יעלה על ראשו כי נזיר אלקים יהיה הנער
מן הבטן, ושמשון אומר (טז יז): מורה לא עלה על ראשי כי נזיר אלקים אני
מבטן אמי אם גלחתי וסר ממני כחי וגו'. ואף כשחזר איש האלקים על דבריו (יג
יד) הוא אומר שוב לאמו: מכל אשר יצא מגפן היין לא תאכל ויין ושכר אל
תשת וכל טמאה אל תאכל.

על הבן, שמשון, לא אסר אפוא לא “טומאה” ולא “יין”,
ומצינו מפורש בשמשון שנטמא למתים, יד יט וט“ו טו (נזיר ד ע"ב), ושתה
יין (“משתה”, יד י), אע”פ שחשב את עצמו לנזיר (טז יז); אלא שר' שמעון אומר
(נזיר ד ע"ב): שלא מצינו בשמשון שיצאת נזירות מפיו.

וגם שמואל, שנזיר היה, כדברי ר' נהוראי (סוף נזיר),
שנאמר בו (ש"א א יא): ונתתיו לה' כל ימי חייו ומורה לא יעלה על ראשו,
אנו מוצאים שנטמא למת, שנאמר (שם טו לג) וישסף שמואל את אגג (ועי' בבלי
נזיר שם).

אמנם ההלכה אומרת “אין האשה מדירה את בנה בנזיר” (נזיר פ“ד
מ”ו), אבל כאן נראה, שאלקנה בעלה הסכים על ידה (עי' ש"א א כא–כב). אלא
שאפילו האיש שהדיר את בנו בנזיר, יכול בנו למחות ולבטל נזירותו (נזיר
שם).

שמואל השאל לה‘, ושרת את פני ה’ (ש“א ב יא וי”ח). זאת
אומרת שבימים ההם היה הנזיר מין “כהן” בבית ה', ועל־כן אסרה עליו התורה
לשתות יין, כבהן בשעת עבודה, ולהיטמא למתים.

מעין נזירים היו גם בני יונדב בן רכב (ירמיה פל"ה), “בני שותה מים”698, וירמיה ניבא עליהם
(שם לה יט): לא יכרת איש ליונדב בן רכב עומד לפני כל הימים, והמדרש
אומר699, שמבניהם ישבו בלשכת הגזית.

בימי הבית השני אנו מוצאים זכרון הנזיר בזמנו של שמעון הצדיק700.

בחשמונאים א' (ג מט–נ) נאמר שכשנכנסו במצפה:
ויביאו את בגדי הכהונה ואת הבכורים ואת המעשרות ויגלחו
(ἔκειραν)701 את הנזירים
אשר מלאו ימיהם ויקראו בקול אל השמים לאמר: מה נעשה באלה וכו' כי המקדש חרב
וכו‘. כלומר הביאו והקדישו קרבנות הנזירים, כי “גלח” הוא טרמין עתיק
בהלכות נזיר, המשמש להבאת קרבנות גם אצל יוספוס והאוונגליון (עי' להלן) וגם
בלשון המשנה: הרי עלי לגלח נזיר וכו’ (נזיר פ“ב מ”ה–מ"ו), שאגלח על
נזירות אבא וכו' (שם פ"ד ז), הריני נזיר יגלח במקדש וכו' (מנחות פי“ג מ”ז),
ועוד702. הנזירים שבעם העני והמורדף לא היה
בידם להביא קרבנותיהם, וע"כ הביא הציבור קרבנותיהם כדי להקריבם במקדש
שבירושלים.

כיוצא בו הביא ינאי המלך קרבנות של מאה וחמשים נזירים משלש מאות הנזירים שעלו לירושלים703. ואף אגריפס, בשובו לירושלים. “ציוה לגלח” (ξυρᾶσθαι διέταξε) הרבה נזירים704. ואף פולוס השליח הוציא הוצאות ל“גלח ראשם” (ἵνα ξυρήσωνται τὴν κεφαλήν) של ארבעה נזירים705. (ועי' מחלוקת ב“ש וב”ה בזה בס"ז.)

חוץ מן ההלכה של איסור גילוח השער ושתיית יין שנזכרה
בקדמוניות (ס"ד ד ד), נמצא במקום אחר (מלחמות ס"ב טו א) גם עובדא: היא
(ברניקי) באה לירושלים לשלם את נדרה (“נזירות”) לאלקים, "כי מנהג הוא
אצלנו, שאלה שבאו לידי מחלה קשה או אננקי (צרה, סכנה) אחרת,
לידור706 כי שלשים יום, עד שהם מביאים את קרבנותיהם, ינזרו מן היין, ואחר יגלחו שער ראשם.

בברניקי נזרה גם הילני המלכה כשהלך בנה למלחמה “אם
יבוא בני מן המלחמה בשלום אהא נזירה שבע שנים” (נזיר פ“ג מ”ו). נזירה היתה
גם מרים התדמורית, שבאו ואמרו לה על בתה שהיתה מסוכנת, אחרי שנזרק עליה
אחד מן הדמים (נזיר פ“ו מי”א), וקרוב שנזרה לרגלי מחלתה של בתה (ועי' נזיר
פ“ב מ”ז).

היו שנזרו גם כדי להשתמט משתיית יין במשתה (נזיר פ“ב מ”ג), או אפילו כדי להשתמט מאכילה707, “בני אדם מתוך הקפדתן הן נודרין (“נוזרין”)708. ואפילו מתוך המראה709. ואולם גם כשרים נזרו (עי'
נדרים שם), כדי להתגבר על יצרם (מעשה הרועה מן הדרום שבא לפני שמעון
הצדיק), ו”חסידים הראשונים היו מתנדבים נזירות שאין המקום מספיק שיבא
שגגה על ידם היו מתנדבים נזירות בשביל שיביאו קרבן"710.

“נזירות נוהגת בארץ ובחו”ל“711,
אלא שכשבא לארץ עליו להוסיף לנזירותו: שלשים לב”ש וכתחילה
לב"ה712. וכך אנו מוצאים במעשי השליחים (יח יח):
וירד (פולוס) בים ללכת לסוריא, ועמו פריסקלא ואקילוס, שגילח את ראשו
בקנכרי כי נדר עליו (“נזירות”).

וכאן יש אפילו גילוח בגבולין. ואמנם גם על פי ההלכה
יצא ידי גילוח אם גילח בגבולין, אלא שנחלקו, אם משלח שערו תחת
הדוד713.

פילון אומר714, שהנזיר אסור
ביוצא מן הגפן, ו“בכל משקה המשכר”. ואולם לפי ההלכה אינו אסור אלא ביין
ובכל היוצא מן הגפן, אבל לא בשאר משקין המשכרין (נזיר ד ע"א). ו“שכר” של
הכתוב הוא יין ישן (חמר עתיק) לתרגומים, או “יין חי” לר' אלעזר
הקפר, ספרי פיס' כג715.

אבל אפשר שר' יהודה הסובר שבמקדש אסורים גם “שאר המשכרין” (נזיר שם וש"נ), יסבור גם בנזיר, שאסורים בו כל המשכרין.

איסור טומאת מת לא נזכר לא אצל יוספוס ולא אצל פילון.

בסוף ימי הבית “עלו נזירים מן הגולה ומצאו בית המקדש
חרב”, “וכשבא הדבר אצל חכמים אמרו כל שנזר עד שלא חרב בית המקדש נזיר
ומשחרב בית המקדש אינו נזיר” (נזיר פ“ה מ”ד).

וכך בטלה הנזירות עם חורבן הבית.





ב. משנת נזיר

במשנת נזיר שלנו ישנם בוודאי כמה שרידים של משניות מזמן
הבית, הלכות ולשונות הלקוחים מן החיים ומלשון העם החי. כבר הזכרתי את
הטרמין המשני “גלח”, המציין במשנה “הבאת קרבנות נזיר”, שהשתמש בו כבר בעל
ספר חשמונאים א' (שנתחבר בסוף ימי יוחנן הורקנוס, כמאה שנה לפני סה"נ), וכן
יוסף בן מתתיהו ומחבר מעשי השליחים.

והכינויים “נזיק נזיח פזיח” (נזיר פ“א מ”א), שהם “לשון שבדו להם חכמים” (“ראשונים”)716, קדמו ל“כינויי כינויים” שנחלקו בהם ב“ש וב”ה717;
ה“כינויים” קדמו אפוא למחלוקת זו. ויש בה בוודאי במשנתנו כמה הלכות שנשרדו
מן “המשנה הראשונה”, שקדמה לר' עקיבא ומשנתו, שנזכרה בפ“ו מ”א. ה“הלכה” על
אלו טומאות הנזיר מגלח וכו' ועל חצי קב עצמות ועל חצי לוג דם וכו'
(פ“ז מ”ב–מ"ג), היא הלכה ש“זקנים הראשונים” היו חלוקים בה “מקצתן אומרים
רביעית דם ורובע עצמות ומקצתן אומרים חצי קב עצמות וחצי לוג דם”, ו“בית דין
שלאחריהם” הכריעו “רביעית דם ורובע עצמות לתרומות ולקדשים חצי קב עצמות
וחצי לוג דם לנזיר ולמקדש” (או “ולעושה פסח”)718. ואמרו עליה719: מפי שמועה אמרוה
(או: מדרש אמרוה) מפי חגי זכריה ומלאכי. ור' יהושע משיב על עירעורו
של ר"ע: יפה אמרת אלא כן אמרו הלכה (סוף פ"ז). הלכה זו מקורה אפוא מזמן
הסופרים (“זקנים הראשונים”) ואפילו צורתה האחרונה – קדמה לחורבן
הבית.

ואולם סתם משנתנו בנזיר היא ברובה – משנת תלמידי
ר' עקיבא: ר' מאיר ור' יוסי, וביחוד: ר' יהודה ור' אלעזר, ורוב
פ“א־פ”ה – משנת ר' יהודה.





פרק א.

בפ“א מ”ב שנינו: הריני כשמשון וכו' ה“ז נזיר שמשון, מה בין
נזיר עולם לנזיר שמשון וכו' נזיר שמשון וכו' נטמא אינו מביא טומאה (ואפי'
לכתחילה, גמרא) – כר' יהודה בתוס' פ”א ה720:
ר' יהודה אומר נזיר שמשון מותר ליטמא למתים וכו' (ו“משום דתני רישא גבי
נזיר עולם ואם נטמא תנא סיפא נמי ואם נטמא”, גמרא) רש"א האומר הריני כשמשון
לא אמר כלום וכו'721.

ולפניו, בתוס' שם ה“ג–ה”ד: ר' יהודה אומר722 האומר הריני נזיר כהילקטי (“כעוקצי”)
קיץ וכו' ה“ז נזיר לעולם ומגלח אחד לשלשים יום, מלא החבית ומלא הקופה ה”ז
נזיר לעולם ומגלח אחד לשלשים יום עד שיאמר לא לכך
נתכוונתי723. וכן הוא (=ר' יהודה!) אומר
הריני נזיר כשער ראשי וכעפר הארץ וכחול הים ה“ז נזיר לעולם ומגלח אחד
לשלשים יום (ת"ק של מ"ד!). ואח”כ בה"ה: כשם שכנויי נזירות כנזירות כך
כנויי שמשון כשמשון ר' יהודה אומר וכו' (כלעיל). כאן שנה ר' יהודה: מה
בין נזיר עולם לנזיר שמשון וכו' (מ"ב). אלא שרבי שינה, מאיזה טעם
שהוא, את סדר המשניות, ויצא “מה בין” זה שלא במקומו724.

ומ“ז: הריני נזיר כמנין ימות החמה מונה נזירות כמנין ימות
החמה אמר ר' יהודה מעשה היה כיון שהשלים מת (עי' בבלי ח ע"ב) – כולה
ר' יהודה, ועליה “הוסיף”: הריני נזיר כהילקטי קיץ וכו' ה”ז נזיר
לעולם (לעיל). ורבי שחולק במ“ד: רבי אומר אין זה מגלח אחת לשלשים יום
ואיזהו שמגלח אחת לשלשים יום האומר הרי עלי נזירות כשער ראשי וכו‘, –
חולק גם כאן בתוס’ ה”ג (בבלי ח ע"ב): כימות החמה כמנין ימות החמה נזיר שלש
מאות וששים וחמש נזירות וכו' רבי אומר עד שיאמר הריני נזיר נזירות
(“נזיריות”) כימות החמה וכו‘. ורבי שנה כאן "אמר ר’ יהודה" ללמד שכולה ר'
יהודה, ושאין זו דעתו של רבי725, ובירוש' נא
ע"ג: תני בשם ר' יודה ראוי היה זה למיתה אלא שתלת לו נזירותו (“שהאריכו
לו כל”ד שנים").

וגם מ"ב רישא: הריני נזיר מן החרצנים ומן הזגים וכו' – כר' יהודה היא726.

ואפילו מ“א סיפא: הרי עלי צפורים ר"מ אומר נזיר
וחכמים אומרים אינו נזיר – הוא ר' יהודה, אלא שהוא, כמנהגם של
תלמידי ר”ע, שנה: מאיר היה אומר… ולא הודו לו חכמים, ורבי סיגנן זה
בלשונו: ר“מ – וחכמים. ואמנם ר' יוחנן727 מפרש משנתנו: משום כינויי כינויין שנחלקו בהם ב”ש וב“ה728, ולב”ה כינויי כינויין מותרין. והנה בפ“ב מ”א (תוס' רפ"ב) מוסיף
ר' יהודה: אף כשאמרו ב“ש לא אמרו אלא באומר (ס"א: כלומר) הרי הן עלי
קרבן, ומחלוקת ב”ש וב“ה זו מפרשה **רשב”ל** בירוש' (נא ע"ד), וכך היא
מפורשת בתוס' פ"ב א “משום כינויי כינויין”.

רוב פ“א, חוץ מן “רבי אומר” וכו' שבמ”ד, הוא אפוא בעיקרו ממשנת ר' יהודה.





פרק ב.

פ“ב מ”א–מ“ב: אמר ר' יהודה אף כשאמרו ב”ש וכו' – כולה ר' יהודה (שהביא את המחלוקת כמו ששנוה חבריו והעיר עליה).

מ“ג: מזגו לו את הכוס וכו' מעשה באשה אחת וכו' גם היא בוודאי ר' יהודה, שדרכו לסייע ולסתור ב”מעשים".

ומ“ח: הפילה אשתו אינו נזיר – “מאן קתני לה ר' יהודה”, האומר ש”ספק נזירות להקל"729.





פרק ג.

פ"ג כולו ממשנת ר' יהודה:

מ“ג–מ”ד: מי שאמר הריני נזיר נטמא יום שלשים וכו' ר'
אליעזר אומר אינו סותר אלא שבעה; הריני נזיר מאה יום נטמא יום מאה וכו'
רא“א אינו סותר אלא שלשים, נטמא יום מאה ואחד וכו' רא”א אינו סותר אלא שבעה
– בתוס' (פ"ב יב–יג) נשנו כולם בשם: ר' יהודה אומר משום ר' אליעזר.
ועי' כ ע“א: ר' יהודה אומר משום ר”א וכו' נטמא ביום מלאת תן לו תורת
נזיר. ולהלן נראה, כי פ“ו מי”א בשם ר' אליעזר חולקת: תרי תנאי אליבא
דר"א.

ומ“ה: מי שנזר והוא בבית הקברות וכו' יצא ונבנס עולין לו
מן המנין ומביא קרבן טומאה רא”א לא בו ביום – ת“ק ר' טרפון הוא (רבו של
ר' יהודה), שמחות פ”ד טז: נטמא בו ביום ר' טרפון מחייב ור“ע פוטר וכו‘, אלא
שלברייתא שבירוש’ (פ“ג נב ע”ד) להיפך: יצא ונכנס ר”ט פוטר ור“ע מחייב.
ואחרי וויכוח הודה לו ר”ט לר"ע. גם זו בוודאי משנת ר' יהודה תלמידו.

מ“ו: מי שנזר נזירות הרבה השלים את נזירותו ואחר כך בא
לארץ בש”א נזיר שלשים יום (“כדי גידול פרע”) ובה“א נזיר כתחילה (עדיות פ“ד
מי”א). מעשה בהילני המלכה שהלך בנה למלחמה ואמרה אם יבא בני מן המלחמה
בשלום אהא נזירה שבע שנים ובא בנה מן המלחמה והיתה נזירה שבע שנים ובסוף
שבע שנים עלתה לארץ והורוה ב"ה שתהא נזירה עוד שבע שנים אחרות ובסוף
שבע שנים נטמאת, ונמצאת נזירה עשרים ואחת שנה. אמר ר' יהודה לא היתה
נזירה אלא ארבע עשרה שנה; במס' שמחות פ”ז כ: הרי שהשלים נזירותו בחוצה לארץ
ואח“כ וכו'; בס”ז 241: מי שניזור בארץ טמאה ובא לו לארץ טהורה
יכול730 יגלח וישלח פרע שני ת“ל קדוש יהיה גדל פרע731 (כלומר: גידול הפרע צריך שיהיה במקום קדושה, “בארץ טהורה”). וזו כב”ש “שנזיר שלשים יום”.

בבבלי כ ע“א: איבעיא להו (“הא דאמר ר' יהודה דלא היתה
נזירה אלא י”ד שנה") בשנטמאת ואליבא דב”ש (“דכשעלתה לארץ והיתה עושה ל” יום
כב“ש נטמאת – ועשתה ז' שנים אחרות”) או דילמא בשלא נטמאת ואליבא דב“ה. ת”ש
עלתה לארץ וכו'732 ואי ס“ד בשנטמאת ואליבא
דב”ש, אי הכי ר' יהודה אומר לא היתה נזירה אלא י“ד שנה י”ד שנה ושלשים יום
מיבעי ליה733. ואולם בירוש' כאן (נב ע"ד):
איתפלגון ר' חייה בר יוסף ור' יוחנן. חד אמר ר' יודה כב“ש. וחרנה אמ' סבר
ר' יודה שלא נטמאה כל עיקר. אין תימר ר' יודה כב”ש ליתני (כצ"ל) שלשים יום
וי“ד שנה. לא אתינן734 מתני חדשי' גבי שנים. זאת
אומרת “ונמצאת נזירה עשרים ואחת שנה” דברי ת”ק הם, שר' יהודה שנה אותם
והוסיף עליהם ש“לא היתה נזירה אלא י”ד שנה“, שלא נהגה כב”ה אלא כב“ש,
וכשבאה לארץ לא היתה נזירה אלא שלשים יום ואח”כ נטמאת, אלא ששלשים יום אלה
לא נזכרו ולא נחשבו אצל נזירות של שנים ארוכות.

וכולה מתני' ר' יהודה, גם המעשה, וע"כ שנה רבי: אמר ר' יהודה, ולא: ר' יהודה אומר735.





פרק ד.

מ“א: מי שאמר הריני נזיר ומע חבירו ואמר ואני וכו' –
בירוש' נג ע”א: מאן תנא ווי“ם ר' יודה וכו'. ומ”ב אינה אלא המשכה של
מ"א, סיפא.

מ“ג: האשה שנדרה בנזיר והיתה שותה ביין וכו' (ולא היפר לה
בעלה) סופגת את הארבעים, הפר לה בעלה וכו' אינה סופגת את הארבעים. ר'
יהודה אומר אם אינה סופגת את הארבעים תספוג מכות מרדות – בתוס' פ”ג טו
(צוק'): מי שנדר בנזיר והיה שותה יין ומיטמא למתים ואחר כך נשאל לחכם והתיר
לו אינו סופג את הארבעים אמר ר' יהודה736 אם
אינו סופג את הארבעים יספוג מכות מרדות. וגם במשנתנו העיקר: אמר ר'
יהודה (חילופים כאלה רבים), ור' יהודה אינו חולק אלא פרושי קמפרש וכולה ר'
יהודה (ועי' תוי"ט).

מ“ד: האשה שנדרה בנזיר והפרישה את בהמתה ואח”כ הפר לה בעלה
אם שלו היתה הבהמה תצא ותרעה בעדר וכו' – בבבלי כד א: מאן תנא דבעל לא
משתעבד לה אמר רב חסדא רבנן היא דאי ס"ד ר' יהודה היא, אמאי תצא ותרעה
בעדר הא משתעבד לה דתניא ר' יהודה אומר אדם מביא קרבן עשיר על אשתו וכן כל
קרבנות שהיא חייבת וכו‘. איכא דאמרי מאן תנא אמר רב חסדא ר’ יהודה היא וכי
משעבד לה במילתא דצריכה לה במילתא דלא צריכה לה לא, דאי רבנן לא משעבד לה
כלל.

ואולם בספרי נשא פיס' ח שנינו: והביא את קרבנה עליה כל
קרבן שעליה דברי ר' יהודה וחכ“א קרבן שמכשירה לו כגון זבה ויולדת הרי
זה מביא משלו ואין מקיץ מכתובתה וקרבן שאין מכשירה לו כגון שקיפחה
נזירות בראשה או שחיללה את השבת הרי זה מביא משלו ומקיץ
מכתובתה737. א”כ אפילו לחכמים מביא משלו גם
בנזירות, אלא שמנכה לה אח“כ מכתובתה. וא”כ אין כל יסוד לומר שמשנתנו ר'
יהודה. ואמנם נראה שכל השורה, מ“ד–מ”ז היא משנת תנא אחר, משנת ר'
יוסי: במ"ז שנינו: האיש מגלח על נזירות אביו וכו' כיצד מי שהיה אביו נזיר
והפריש מעות סתומים על נזירותו ומת ואמר (“בנו”) הריני נזיר על מנת שאגלח
על מעות אבא אמר ר' יוסי הרי אלו יפלו לנדבה. אין זה מגלח על נזירות
אביו; איזהו שמגלח על נזירות אביו. מי שהיה הוא ואביו נזירים והפריש אביו
מעות סתומים לנזירותו ומת; זה הוא שמגלח על נזירות אביו.

כך הנוסח בספרי המשניות, בבבלי ובירוש' וב“הרבה ספרים”,
שנזכרו בתוס' ל ע“א, וכן במיוחס לרש”י ובפי' הר' עזריאל (שבשמ"ק) ובמאירי.
וזהו גם נוסח התלמוד הירוש' סוף פ“ד (נג ע"ג): מאי טעמא דר' יוסי, קרבנו
לי”י על נזרו שיקדום נזרו לקרבנו ולא שיקדום קרבנו לנזרו738. הוון בעיי מימר רבי יהודה (דברייתא, עי' להלן) יודי לרבי
יוסי אשכחי[ת] אמר לא דו מודי739 לדו ולא דו מודי740 לדו.

בבבלי ל ע“ב שאלו: פליגי רבנן עליה דר' יוסי או לא פליגי
ואת”ל פליגי, ארישא (“מי שהיה אביו נזיר”) או אסיפא (“הוא ואביו נזירים”)
ת“ש כיצד אמרו האיש מגלח על נזירות אביו, מי שהיה הוא ואביו נזירים
והפריש אביו מעזת לנזירותו ומת זהו שמגלח על נזירות אביו, אבל מי שהיה
אביו נזיר והפריש אביו מעות לנזירותו ומת ואמר הריני נזיר ע”מ שאגלח על
מעות אבא הרי אלו יפלו לנדבה דברי ר' יוסי741 ר' אלעזר ור' מאיר ור' יהודה אומרים זהו (“זהו”, ולא הראשון:
הוא ואביו) שמגלח על נזירות אביו.

אלא שבתוס' פ"ג יח: אימתי אמרו האיש מגלח על נזירות אביו
בזמן שנזר בחיי אביו אבל נזר לאחר מיתת אביו אין מגלח על נזירות אביו דברי
ר' יוסי ור' אלעזר ור' מאיר ור' יהידה אומ' בין כך ובין כך אין מגלח על
נזירות אביו742 ואימתי אמרו האיש מגלח על נזירות
אביו בזמן שהניח אביו מעות סתומין לנזירותו ומת אבל אם הניח מעות מפורשין
וכו‘. לפי החכמים אין הדבר תלוי אלא בסתומין ומפורשין, וסתם
ספרא743, שתולה הכל בסתומין ומפורשין – כר’
יהודה. אלא שמכין שמשנתנו שנתה “והפריש מעות סתומים”, אפשר היה לומר
שר' יהודה יודה בזה לר' יוסי. אבל הברייתא שבבבלי שונה “מעות” סתם,
והברייתא שבתוס' אינה מזכירה כלל את ההפרשה.

בכל־אופן יש לנו כאן משנה, שכולה ר' יוסי. וכך גם מ"ד בוודאי ר' יוסי היא.

שכן בירוש' סוטה ריש פ“ב (יז ע"ד) אמרו: תני אינו מפריש עליה אלא דבר שהוא מתירה לו744 בזה745. אמ' רבי יוסי אין לך אלא זה746. תני (המשך הברייתא שלפניה היא!) מה
זה מעכבה מלאכול בזבחים (והתלמוד לא גמר הברייתא והפסיק בפירושו) וכו'.
וא”כ דעת ר' יוסי מעין דעת החכמים שבספרי הנזכר, ומשנתנו “רבנן” (כלומר ר'
יוסי), כל"ק דרב חסדא.

ואמנם כל שורה זו של מ“ד–מ”ז, המדברת בהפרשה של “מעות
סתומים”, נכנסה כאן ממקור אחר אגב מ“ג (האשה שנדרה בנזיר), והיא מפסיקה בין
מ”ג ופ“ה מ”ג747, שהן ענין דומה, ושנויות, כמו שראינו, בתוס' פ"ג זו אצל זו (הי“ד–הט”ו)!





פרק ה.

פ“ה מ”ה: ור' טרפון אומר אין אחד מהם נזיר – בתוס' פ"ג יט (בבלי לד א): ר' יהודה אומר משום ר' טרפון וכו'.

וכבר ראינו מצד אחר, שפ“ה מ”א–מ“ג מקושרת לפ”ד מ“ג, שהיא
משנת ר' יהודה. אמנם הבבלי אומר למ”ג זו של פ“ה (“מי שנדר בנזיר ונשאל לחכם
ואסרו מונה משעה שנדר”), לב ע”א: מני מתני' לא ר' יוסי ולא רבנן (ר'
יהודה) דתניא748 מי שנדר ועבר על נזירותו אין
נזקקין לו אלא א“כ מונה בהן איסור כימים שנהג בהם היתר (“דברי ר' יהודה”)
ר' יוסי אומר דיו שלשים יום וכו‘. אבל הירוש’ (נד ע"א) מפרש משנתנו
בשלא עבר על נזירותו: תני (תוס' פ"ג יט) ב”ש אומרים משעה שנשאל
ובה“א משעה שנזר. מה נן קיימין וכו' בשעתיד לישאל. בש”א מכיון שעתיד לישאל
מגלגל (“מזלזל בנזירותו”) הוא ובה“א אילו גילגל לא היה נשאל. הרי (ברייתא
דתוס' דנדרים הנז') שנזר והיה מגלגל בנזרו אין נשאלין לו אא”כ וכו'.

וא"כ יכולה משנתנו זו שתהיה משנת ר' יהודה.





פרק ו.

פ"ו הוא כנראה כולו ממקור אחר. הוא מתחיל בעיקר
הלכות נזיר: שלשה מינין אסורין בנזיר הטומאה והתגלחת והיוצא מן הגפן
וכו‘, בה בשעה שבפ"א מ"ב נזכר ענין זה רק דרך אגב: הריני נזיר מן
החרצנים ומן הזגים ומן התגלחת וכו’.

ומ“ד: נזיר שהיה שותה יין כל היום אינו חייב אלא אחת וכו'
(מכות פ“ג מ”ז–מ"ח) – כולה ר' אלעזר (בן שמוע), שכן שנינו בתוס' כאן
פ”ד ב: ר' אלעזר אומר נזיר שהניח פיו על פי חבית של יין ושתאה כולה
בהתראה אחת אינו חייב אלא אחת, מתרין בו ושותה מתרין בו ושותה חייב על כל
אחת ואחת וכן היה ר' אלעזר אומר נטל אשכול ואכלו בהתראה אחת אינו חייב
אלא אחת וכו' (תוס' מכות פ"ה א).

וסתם מ“ח: היה נוטל שער ראש נזרו ומשלח תחת הדוד ואם גילח במדינה לא היה משלח תחת הדוד, כנוסח משנת הבבלי749, ואע”פ שברוב ספרי המשניות הנוסח: ואם גילח במדינה היה
וכו', – הרי זה בוודאי נוסח מוגה ומשובש שאם כן
היה שונה: בין שגילח במקדש ובין שגילח במדינה, אבל “ואם גילח” מוכיח
שיש כאן ניגוד למה שקדם לו750.

וזו כדעת “חכמים” בתוס' פ“ד ו751, ושלא כר' יהודה ור"מ (שדעתו נזכרת גם במשנה): הכל משלחין
תחת הדוד חוץ מן הטמא שבמדינה וכו' דברי ר' מאיר ר' יהודה אומר הטמא
כאן וכאן (“במקדש ובמדינה”) אין משלח תחת הדוד, הטהור כאן וכאן משלח תחת
הדוד וחכמים אומרים הטמא כאן וכאן והטהור בגבולין אין משלחין תחת
הדוד וכו'. אלא שמוחלפת השיטה בס”ז, 245: המגלח פתח אהל מועד משלח שערו תחת
הדוד והמגלח במדינה איגו משלח את השער תחת הדוד וחכמים אומרים אחד זה
ואחד זה שולחין שער תחת הדוד. ר' יהודה אומר מגלח פתח אהל משלח שער תחת
הדוד והמגלח במדינה [ו]בטומאה קוברו במקומו.

ומי“א: מי שנזרק עליו אחד מן הדמים ונטמא ר' אליעזר
אומר סותר את הכל וכו' – כבר שאלו עליה בבבלי (מז א): והאמר ר'
אליעזר752 כל אחר מלאת שבעה סותר. אמר
רב מאי סותר נמי דקאמר ר' אליעזר סותר קרבנותיו, וכיו”ב אמרו בירוש' שם
(נה סע"ג): מחלפא שיטתיה דרבי אליעזר תמן הוא אמר (מ"ד שם) לא סתר אלא
שלשים וכא הוא אמר אכן. רבי יוחנן אמר סותר כל קרבנותיו. אבל ה“שיטה
המוחלפת” מתפרשת גם כאן כפשוטה וכרגיל ע“י “תרי תנאי”: פ”ג הוא ר'
יהודה בשם ר' אליעזר (עי' לעיל), ופ"ו הוא תנא אחר בשם ר'
אליעזר.

וקרוב אפוא. שכל פרק ו – משנת ר' אלעזר (הוא נזכר במ"ז: דברי ר' יהודה ר' אלעזר אומר וכו').





פרק ז.

פ“ו עוסק בכ”ג ונזיר לענין טומאה, מי קודם, ו“על אלו טומאות הנזיר מגלח”.

ומ“ב–מ”ג: על אלו טומאות הנזיר מגלח על המת וכו' ועל
חצי קב עצמות ועל חצי לוג דם וכו‘. אבל הסככות והפרעות וכו’
ורביעית דם ואהל ורובע עצמות וכו' על אלו אין הנזיר מגלח וכו'.

אע“פ ש”על המת ועל כזית מן המת“, היא ממשנת ר"מ: כך
שנה לי רבי מאיר על אלו טומאות הנזיר מגלח על המת ועל כזית מן המת, מט ב–נ
א753, ור' יהודה שחק לסיגגון כזה של ההלכה
(“על כזית מן המת מגלח על המת לא כ”ש") – הנה ר' יוסי (שם נ ע"א) פירש
ותירץ את הלשון; א”כ נתקבל אפוא לשון זה גם ע"י תנאים אחרים.

ואמנם מ“ב–מ”ג היא בוודאי משנת ר' אלעזר: ועל חצי קב עצמות ועל חצי לוג דם – היא משנת ר' אלעזר בתוס' פ"ה א754: אמר ר' אלעזר בראשונה היו זקנים חלוקים מקצתן אומ' רביעית
דם ורובע עצמות ומקצתן או' חצי קב עצמות וחצי לוג דם בית דין שלאחריהם אמרו
רביעית דם ורובע עצמות לתרומות ולקדשים חצי קב עצמות וחצי לוג דם לנזיר
ולמקדש “ולעושה פסח”).

ובמ"ד שנינו: אמר ר' אלעזר755 משום ר' יהושע כל טומאה מן המת שנזיר מגלח עליה חייבין עליה על
ביאת מקדש וכו' אמר ר"מ לא תהא זו (טומאה מן המת שאין הנזיר מגלח עליה)
קלה מן השרץ (“שחייבין עליה על טומאת מקדש”), וגם בזו שנינו בתוס'
שם756: אמר ר' אלעזר כשהלכתי לערדסקוס מצאתי את ר' מאיר ויהודה בן פתירה757 שהם יושבים
ודנים בהלכה, יהודה בן פתירה אומר רביעית דם אין נזיר מגלח עליה ואין
חייבין עליה על ביאת מקדש אמר לו ר' מאיר ותהא זאת קלה מן השרץ וכו‘. נמתי
לו מאיר אל תבוז לי, בקיא היה לך ביהושע בן ממיל אמר לי הן ובעל הלכות היה,
נמתי לו בלשון הזה אמר לי משום ר' יהושע כל טומאה מן המת שהנזיר מגלח
עליה וכו’ ורואה אני את דבריו.

וזוהי משנתנו, משנת ר' אלעזר, שהזכיר גם דברי ר' מאיר, כמו שמפורש בברייתא.

ונראה שכל פרק ז' – ר' אלעזר הוא.

פרק ח הוא המשך ענייני טומאת נזיר, ולא נזכר בו אלא ר' יהושע ובן זומא (מ"א).

ופרק ט, מ“ב: נזיר שגילח ונודע לו שהוא טמא וכו', הוא
המשך של פ”ח, ומ“א: הגוים אין להם נזירות, נשים ועבדים יש להם נזירות, חומר
בנשים וכו' – מפסיק באמצע. וכן נכללה בתוס' (פ"ו ב–ג) ההלכה המקבילה
למ”ב – עם ההלכות של הפרק שלפניו, ואחריה בסוף הפרק (שם ה"ד): חומר
באשתו וכו' – המקבילה לפ“ט מ”א, ובזה מסיימת המסכת.

ואולם במשנה הוקדמה מ“א, ובמ”ב: שרגלים לדבר –
נחרזה קבוצה שלמה של הלכות שנזכר בהן “שרגלים לדבר”:
מ“ג–מ”ד758. והנה אשר למ“ב: נזיר שגילח (שהביא
קרבנותיו וגילח) ונודע לו שהוא טמא, אם טומאה ידועה סותר, ואם טומאת התהום
אינו סותר. אם עד שלא גלח בין כך ובין כך סותר. כיצד ירד לטבול במערה
ונמצא מת צף על פי המערה טמא וכו'. והנה בטהרות פ”ד מ“ז שנינו: אלו
טומאות שטיהרו חכמים וכו' ספק טומאה צפה על פני המים, ובמ”ח שם: ספק
טומאה צפה על פני המים בין בכלים (בין שהמים בכלים) ובין בקרקע ר' שמעון
אומר בכלים טמא ובקרקע טהור ר' יהודה אומר ספק ירידתו (ספק שבשעת
ירידתו) טמא וספק עלייתו טהור, ובתוס' שם פ"ה ו: ר' שמעון אומר בכלים
טמא ובקרקע טהור חוץ מכזית מן המת.

ר' שמעון ור' יהודה פירשו את הסתירה שבין משנת נזיר
למשנת טהרות: ר“ש מפרש “ספק טומאה צפה”, שהיא טהורה בשרץ ולא במת, וכאן
שנינו: ונמצא מת צף, ור' יהודה מפרשה ב”ספק עלייתו“, אבל ספק
ירידתו טמא, וכאן שנינו: ירד לטבול וכו‘. כר"ש פירש אותה הבבלי
והירוש’. בבבלי סג סע”ב: צפה אינה מטמאה לענין שרץ
בלבד759, ובירוש' כאן (נז ע"ד): בר פיקה
(קפרה?) שאל לרבי עד כדון במערה מקורה (שהיא דומה ל“כלי”), אפילו במערה
שאינה מקורה. סבר בר פיקה (אין) ספק טומאה צפה על פני המים טהור. אמ' ליה
רבי אדיין בר פיקה עומד בשטותו. אין ספק טומאה צפה על פני המים טהור
אלא שרץ אבל במת כעומד הוא וכו'.

רבי עצמו פירש אותה אפוא כר"ש.

ואולם רישא: נזיר שגילח וכו' אם עד שלא גילח וכו' – מפרשו
ר' יוחנן בבבלי, (סג א) וירוש' כאן (נז ע"ג) כר' אליעזר בפ“ו מי”א,
שאינו תלוי בנזרק עליו אחד מן הדמים, אלא בגילוח.

א“כ אין התנא של פ”ט מ“ב אותו התנא של פ”ו מי“א (ששנה מחלוקת), ואפשר שהתנא של פ”ט, הוא ר' יהודה.

המסכת מסיימת בענין חדש (מ"ה): נזיר היה שמואל כדברי ר'
נהוראי – א“ל ר' יוסי וכו', וכל הענין שייך לפ”א מ“ב, ואפשר שהוספה
היא מתוך ברייתא, שכן ר' נהוראי לא נזכר בכל המשנה760, אע”פ שהיתה כבר לפני הבבלי והירוש'.

רבי נזכר בנזיר בפ“א מ”ד ופ“ד מ”ה761, ושניהם גם בתוס', פ“א ד (ועי' שם ג) ופ”ג יד.

וכבר הזכרתי את פירושו לפ“ט מ”ב.





XIII. סוטה

א. סדר הפרשה וסדר המשנה

לפי התורה: איש איש כי תשטה אשתו ומעלה בו מעל ושכב
איש אתה… ונסתרה… וקנא את אשתו (במ' ה יב–יד), והביא האיש את אשתו אל
הכהן והביא את קרבנה (ה טו), והקריב אותה הכהן והעמידה לפני ה' (טז), ולקח
הכהן מים… ומן העפר… יקח הכהן ונתן אל המים (יז), והעמיד הכהן את האשה
(היא עמידה ראשונה; כלל ואח"כ חוזר ופורט) לפני ה', ופרע את ראש האשה ונתן
על כפיה את מנחת הזכרון… וביד הכהן יהיו מי המרים… (יח), והשביע
אותה… (יט–כב), וכתב את האלות… ומחה אל מי המרים (כג), והשקה את האשה
(כד) ולקח הכהן מיד האשה את מנחת הקנאות והניף… והקריב (= הגיש) אותה (=
את המנחה) אל המזבח (כה), וקמץ… והקטיר… ואחר ישקה את האשה את
המים (כו), והשקה (= כשהוא משקה אותה) והיתה אם נטמאה… וצבתה בטנה (כז),
ואם לא נטמאה… ונזרעה זרע (כח).

המשנה762: כיצד מקנא לה
וכו' מוליכה לב“ד שבאותו מקום וכו' (פ“א מ”ב–מ"ג), היו מעלין אותה לב"ד
הגדול שבירושלים (פ“א מ”ד), אם אמרה טהורה אני מעלין אותה לשער המזרח
לשערי ניקנור וכהן אוחז בבגדיה וסותר את שערה (מ"ה) היה מביא (הכהן!)
את מנחתה בתוך כפיפה מצרית ונותנה על ידיה (פ“ב מ”א) היה מביא פיילי של
חרש ונותן לתוכה מים. נכנס להיכל ונוטל עפר ונותן על המים (מ"ב) בא לו
לכתוב את המגילה (מ"ג), וההשבעה לא נזכרה כאן, אלא אח”כ
רמוזה763: על מה היא אומרת אמן (מ"ה)764, היה נוטל (הכהן, ירוש" ותוס') את
מנחתה מתוך כפיפה מצרית ונותנה לתוך כלי שרת ונותנה על ידיה ומניפה (פ“ג
מ”א), הניף והגיש קמץ והקטיר, היה משקה ואח"כ מקריב את מנחתה, רש“א
מקריב ואח”כ משקה שנאמר ואחר ישקה (מ"ב) אינה מספקת לשתות עד שפניה מוריקות
וכו' (מ"ד).

על שני שינויים בסדר שבין המקרא והמשנה, מעירים הבבלי והירוש':

א. הבבלי (ג ע"א) בשם רב פפא: והא כי כתיב קינוי בתר סתירה וטומאה הוא דכתיב (והתשובה: ועבר – וכבר עבר).

ואמנם סתירה לא נזכרה כלל לא אצל יוספוס765 ולא אצל פילון766. השבעים תרגמו “ונסתרה”: καὶ κρυψῇ = והסתירה (את מעשיה), וולגטא sed latet adulterium, אונקלוס: (ונעלם –
ונסתרה): ויהא מכסא… ומטמרה כמו שתרגם הנסתרות (דב' כט כח):
דמטמרן (סוטה כב ב); השומרוני: ועלמת – וכסיאת. וזה באמת פשוטו של
מקרא,

ב. הירוש' בפ“א (יז רע"א) אומר: קרייא אמר מקרין (מקפין?
מערין?) ואח”כ מבזין (כי"ר: מפקין!) מתניתא אמרה מבזין ואח"כ מקרין.
אמר ר' אילי מכיון דכתיב והעמיד והעמידה וכי יושבת היית אלא מחמת עמדה
ראשונה היה פורע את ראשה767.

כלומר: נותנין מים ועפר בכלי768 ואח“כ מבזין, ולפי המשנה מבזין תיכף ואח”כ נותנין מים ועפר,
ומפרש ר' אילי שהכתוב (יח) והעמיד הכהן את האשה חוזר למה שאמר בפ' יז
והעמידה לפני ה‘, היינו שמתחילה סיפר דרך כלל, ועכשיו חוזר ומבאר שמיד אחר
שהעמידה לפני ה’ היה פורע את ראשה וכו' (הורוויץ שם). כתר תורה הקראי:
והעמיד. שנה המאמר כדי שיאמר.

אבל הספרי שם שונה: והעמיד הכהן את האשה לפני ה‘, מקום
שמעמידה בתחלה שם מעמידה בסוף, ז"א שעמידה זו אינה עמידה ראשונה
ולא היתה עומדת שם כל הזמן, אלא שבעמידה ראשונה היה נותן את המים והעפר
ובעמידה שניה היה פורע את ראשה וכו’769.

התוס' (בדף יד ע"א) אומרים: אין סדר המשנה וסדר הפרשה
מכוונין שהרי כך סדר הפרשה: קינא לה ונסתרה, מעלה האשה ומביא את מנחתה,
הכהן מביא פיילי של חרס ונותן לתוכו חצי לוג מים מן הכיור ונותן בו עפר,
מעמיד האשה בשער נקנור ואוחז בבגדיה וסותר את שערה, ונותן את המנחה על
ידיה וביד הכהן מים המרים, ומשביע ומתנה עמה, וכותב את המגלה ומוחק ומשקה,
ונוטל מנחתה מתוך כפיפה מצרית ונותן לתוך כלי שרת מניף ומגיש קומץ ומקטיר
ולא ידענא770 למה שינה התנא הסדר ואם סדר התנא
דוקא או סדר הפרשה. אבל בדף יז ב (ד"ה קודם שתקבל עליה שבועה); אבל סדר
סוטה אינה נשנית על הסדר, שהרי אין סדר המשנה וסדר הפרשה מכוונין כמו
שפירשנו בראש הפרק, וסדר הפרשה עיקר אבל סדר המשנה אפילו למצוה בעלמא
לא.

אבל מי שסובר כותב ואח"כ משביע (עי' לעיל) סובר שאין סדר הפרשה דווקא, “שאינן על הסדר”, כמו שאמרו בירוש'771, מעין שאמרו בסדר יוה"כ772: כל הפרשה נאמרה על הסדר חוץ מן הפסוק הזה773.

וחכמים שסוברים משקה ואח"כ מקריב, בוודאי שסוברים שסדר הכתוב אינו דווקא774, אלא שנתלו ב“והשקה את
האשה” הקודם לו. ואמנם גם לסדרו של פילון (שם) משקה ואח"כ מקריב (שם §
60–62). כתר תורה: ודעת ר' יוסף נ"ע (“הרואה”) אם אמר בתחלה והשקה הוא כדי
להשלים פעולת המים, אלא אחר שהניף את המנתה ונתן חלק המזבחה השקה, כי עד
שיקרא ויכתוב וימחה, המנחה בידיה וכו'.

זאת אומרת, כי הסדר שהיה נהוג בבית השני היה שונה בכמה
דברים מסדר הכתוב, גם בסוטה גם ביוה"כ גם בכמה וכמה דברים
אחרים775.

יוספוס776: מביא מנחתה, קומץ
והשאר נאכל לכהנים. אחד הכהנים מעמיד את האשה על “השערים הפונים אל ההיכל”,
מסיר מטפחת ראשה; “כותב שם ה' במגילה”, משביעה, וכשגומר להשביעה, מוחק
שם ה' מן המגילה ודוחהו אל הפיאלי, לוקח עפר מן המקדש ונותן במים,
ומשקה אותה.

סדר הקרבן הוא מסדר כדרכו בראש, ואין להוכיח מכאן על סדר המעשים.

אבל הסדר שאח“כ מתאים בחלקו לסדר המשנה: כותב ואח”כ משביע, מוחק ומשקה.

הוא מזכיר גם את ה“פיאלי” של חרס.

יחיד הוא בתיאור כתיבת המגילה, שהוא כותב רק את שם השם ומוחק אותו.

שלא כסדר הפרשה ולא כסדר המשנה הוא מוסר גם פרט זה: הוא
מוחק לתוך המים ואחר כך נותן את העפר (אפשר שדרשו כך את הכתוב: ומחה אל
מי המרים).

שם השם שנמחק מודגש בכמה מקורות שלנו: “עשי לשמו הגדול שנכתב בקדושה, שלא ימחה על המים”777. “שמי שנכתב בקדושה ימחה על המים”778; שמא תאמר איני שותה ונמצא השם גנוז על עור של בהמה טמאה779; אימתי משקין אותה על כרחה משהשם נמחק780.

אבל התורה אומרת: וכתב את האלות האלה בספר ואפילו לר'
יהודה שהוא “ממעט בכתב”, הרי הוא כותב: יתן ה' אותך לאלה ולשבועה וגו'
ובאו המים המאררים האלה במעיך וגו' (פ“ב מ”ג).

אלא שנשרדה ברייתא אחת בירוש' סוטה, שהובאה שם בצירופים שונים, אבל עיקרה נשנתה בוודאי לענין שלנו:

בירוש' פ“ג ה”ג (יח ע"ד): נמחקה המגילה ואמרה איני שותה
מערערין אותה ומשקין אותה על כרחה (פיסקא של המשנה), למה שגרמה לשם
שיימחק. כמה ימחוק (כמה תהא המגילה מחוקה כדי שישקו אותה על
כרחה)781 תני רבי חנין בית שמאי אומרים אחת.
ובית הלל אומרים שתים. אמר רבי אילי טעמון דבית הלל כדי לכתוב
יה.

אבל בפ“ב ה”ג (יח סע"א) הובאה אותה ברייתא בקשר אחר: כמה
אותיות כתוב (כי"ר: כתובה) בה ויהא שלא לצורך ויהא חייב
(כשיימחקו)782. תני רבי חנין וכו' א"ר חילי וכו'.

אבל המחלוקת של ב“ש וב”ה בוודאי לא נשנית לענין
מערערין אותה, שא“כ ר"ע דלא כב”ה ומשנתנו דלא כב“ה וס”ז דלא כב“ה (עי"
להלן). ולא כ”ש לדברי הירוש' שם (בפ"ג) בסמוך: אית ליה (לר"ע מערערין)
כשהתחילה לשתות.

ובוודאי שמפ“ג הועברה הברייתא עם דברי ר' אילי לפ”ב.
וגם קשה לומר, שאם כתב שתי אותיות יתירות (שאינן כלל שם!) שיהא חייב על
מחיקה! ועיקרה של ברייתא זו נשנית בוודאי לעיקר המחיקה: כמה צריך
הכהן למחוק, ולב"ה אינו צריך למחוק אלא שתי אותיות, “כדי לכתוב יה”.

וזהו שריד של המסורת שנמסרה אצל יוספוס.

והמסורת שלו “מסיר מטפחת ראשה” מתאשרת גם ע“י השבעים גם ע”י פילון783, ונמסרה גם בספרי פיס' יא
(כתובות עב א): לימד על בנות ישראל שהן מכסות ראשיהן. לפי זה
“פריעה” של סוטה אינה אלא גילוי שערותיה. וזו מחלוקת ישנה בכל מקום
שנזכר בתורה פועל זה:

בת“כ תזריע (נגעים) פי”ב ו (מו"ק טו א): בגדיו יהיו פרומים
יהיו קרועים. וראשו יהיה פרוע לגדל פרע דברי ר' אליעזר. ר' עקיבא
אומר נאמר הויה בראשו ונאמר הויה בבגדים מה הויה האמורה בבגדים דברים שהם
חוץ מגופו אף הויה האמורה בראש דברים שהם חוץ מגופו (“שלא יצניף ראשו
במצנפת”).

ובספרי נשא פיס' כה (ברייתא שהועברה מדבי ר' ישמעאל
לתזריע): גדל פרע שער ראשו, למה נאמר לפי שהוא אומר והצרוע וכו' וראשו יהיה
פרוע, פרוע יגדל פרע, אתה אומר פרוע יגדל פרע או אינו אלא פרוע כמשמעו
(“מגולה”) הרי אתה דן נאמר כאן (בתזריע) פרע784 ונאמר להלן (בנשא) פרע מה פרע785 האמור להלן גידול שער (“גדל פרע שער ראשו”) אף פרע786
האמור כאן גידול שער.

וכיו"ב שנוי במכילתא דמילואים, שמיני מ': ראשיכם אל
תפרעו, אל תגדילו פרע. יכול אל תפרעו מן הכובע. הרי אתה דן נאמר כאן
פריעה ונאמר להלן (בנזיר) פריעה787 מה פריעה האמורה להלן גידול שער אף פריעה האמורה כאן גידול שער.

אבל השבעים כאן ופילון788 תירגמו: אל תפרעו מן הכובע.

וגם בתזריע תירגמו השבעים: ἀκάλυπτος “מגולה”.

אבל המשנה שונה: וכהן אוחז כבגדיה אם נקרעו נקרעו וכו'
וסותר את שערה, ואח“כ מביא חבל מצרי וקושרו למעלה מדדיה (שלא יפלו בגדיה),
ובס”ז 235 שנינו: יחגרנה בחבל של מגג ר' אליעזר אומר שני חגורים היה
חוגרה אחד למעלה מדדיה וכו'.

וא“כ ר' אליעזר דורש גם כאן ופרע את ראש האשה – יסתור
פרע ראשה (שערותיה). אבל דבי ר' עקיבא, שהם מפרשים “פרע” “בכל מקום
לשון גילוי” (רש"י), דורשים כמדרש־הלכה (דבי ר"ע) שבבבלי ח ע”א: ופרע את
ראש האשה אין לי אלא ראשה (שמגלה את ראשה) גופה מנין ת“ל האשה, א”כ מה
ת"ל ופרע את ראשה מלמד שהכהן סותר את שערה (“מרבה בגילויה”).

פילון789: הבעל החושד את אשתו
כותב תלונתו ועולה עם אשתו לירושלים, עומד לפני השופטים ומגלה להם
את חשדו, לא כקטיגור ולא כמתאנה אלא כדורש אמת. אם דברי האיש והאשה שקולים,
ילכו אל המקדש. שם יעמוד הבעל מול המזבח לפני הכהן העובד באותו יום
ויגלה לו חשדו ויביא עם זה קמח שעורים כקרבן בשביל אשתו. הכהן נותן את
קמח השעורים בידי האשה, מסיר את מכסה ראשה, כדי שתשפט בראש גלוי, בלי
הסימבול של בושה, שנשים כשרות רגילות בו. לא יתן לקרבנה שמן ולא לבונה;
הקמח – קמח שעורים, בוודאי מפני שמאכל שעורים מאכל ירוד הוא, ראוי
לבהמות ולאנשים אומללים, סימן לסוטה שעשתה מעשה בהמה. אחר כך –
כתוב (כלומר: בתורה) עוד – יקח הכהן כלי חרש, נותן בו מים טהורים, ששאב
אותם ממעיין790, ונותן בו עפר מקרקע המקדש. אחר
כך תעמוד האשה גלוית־ראש וקמח השעורים בידיה, כאמור. והכהן יעמוד כנגדה
וכלי־החרס שבו המים בידו, ויאמר לה: “אם לא שטית” וכו'. כל־זה יכתוב על
מגילה, ימחוק אותה במים אשר בכלי וישקה אותה. והיא שותה והולכת.

הסדר של פילון הוא כסדר התורה (והוא אומר כאן בפירוש שהוא
מוסר את הכתוב!): משביע ואח"כ כותב. אבל את הקרבת המנחה לא הזכיר לפני
ההשקאה.

גם הוא אפוא סובר: משקה ואח"כ מקריב, שלא כסדר התורה.

גם פילון מזכיר אפוא, כמו המשנה (פ"א ג–ד), את הדיון
הראשון בב"ד הגדול, ואמנם דבר זה מתאשר גם ממקום אחר, מעדיות פ“ה
מ”ו791: והשקוה שמעיה ואבטליון. ובברייתא
שבירוש' סוטה, יח ע"ב: כורכמית ששתת ושנת ושילשה לפני שמעיה ואבטליון.
סדר זה היה נהוג אפוא לפחות מזמנו של שמעיה ואבטליון.

“מים חיים”, כשבעים ופילון – גם לר' ישמעאל (בבלי
טו ב): אי מה להלן (במצורע) מים חיים אף כאן מים חיים, לר' ישמעאל הכי נמי
דאמר ר' יוחנן מי כיור ר' ישמעאל אומר מי מעיין הן
וכו'792.

לפי המשנה (פ“ב מ”ב), אונקלוס ויונתן, לוקח מים “מן
הכיור”, וכן דרשו בספרי פיס' י: מים קדושים אין קדושים אלא שקידשו בכלי
ואלו הם אלו מי כיור.

ה“פיילי”, שנזכרה אצל יוספוס, נמסרה גם במשנה (שם). אבל
בתוס' פ“ג ד – דפו' וכי”ו (בבלי ט ע"א): לפיכך כהן משקה אותה מים המרים
במקדה של חרס. וכן בברייתא שבבבלי לב ב: ובמה היא שותה במקידה של
חרש. ובירוש' (פ"ב שם): אית תניי תני בכלי חרש לא במקידה, אית תניי תני
אפילו במקידה.

ואף במצורע שנינו (נגעים פי“ד מ”א): היה מביא פיילי של חרש
חדשה, ושנינו בת“כ מצורע פ”א ד: כלי יכול אחד מן הכלים ת“ל חרס אי חרס
יכול מקידה, ת”ל כלי הא כיצד זו פיילי של חרס.

“השערים הפונים אל ההיכל”, שאצל יוספוס, הם “שערי ניקנור” שבמשנה.

טעמו של פילון, שמנחת סוטה היא מן השעורים כשם שמעשיה מעשה
בהמה – הוא הוא טעמו של “רבן גמליאל” (פ“ב מ”א), שמפורש יותר בספרי פיס' ח
(בבלי טו א–ב): אמר רבן גמליאל הניחו לי סופרים, ואומרה כמין
חומר793 אבל נראה הוא כשם שמעשיה וכו':
“אבל נראה הוא” מלמד שישנם כאן דברים של שיטה, שה“סופרים” התנגדו לה, והוא
רמז מפורש לדברי פילון ושיטתו בכלל (אם ר“ג זה הוא ר”ג דיבנה, עי'
להלן).

מי המרים היו נוהגים עד קרוב לחורבן הבית שהרי בימי
שמעיה ואבטלין (עי' לעיל) נהגו, ועוד הילני המלכה “עשתה טבלא של
זהב שפרשת סוטה כתובה עליה” (יומא פ“ג מ”י), והיא “היתה קבועה בכותלו של
היכל, היא נראית מבאולם הימנה רואה וכותב לא חסר ולא יתר” (תוס' סוטה פ"ב
א). אבל “משרבו המנאפים פסקו המים המרים”794; ז"א בסוף ימי המלחמה.

צריכים להזכיר כאן עוד השקאה אחת הדומה להשקאת־הסוטה.

בתוס' ע“ז ספ”ג (ספ"ד)795: אמר
להם ר' יוסי הרי הוא אומר ואת חטאתכם אשר עשיתם את העגל לקחתי ואשרוף אותו
באש [ואכות אותו טחון היטב עד אשר דק לעפר ואשליך את עפרו אל הנחל היורד
מן ההר] אמרו לו משם ראיה ויזר על פני המים וישק את בני ישראל שביקש
לבודקן כדרך שבודקין את הסוטות.





ב. משנת סוטה

עיקרה של משנת סוטה “הראשונה”, הישנה, מתחיל – בפ“א מ”ב:
כיצד מקנא לה וכו‘, ובפירוש “כדי טומאה” נחלקו ר"א ור’ יהושע וכמה
תנאים אחרים בתוס' וספרי, בבלי וירוש'. המשנה הישנה פוסקת כאן, וחוזרת
ומתחילה במ“ד796, ונמשכת והולכת מן מ"ד עד מ"ו
ועד בכלל, ואח”כ מן פ“ב מ”א עד פ“ב מ”ג (אינו כותב ואמרה האשה
אמן אמן) ושוב – מן פ“ג מ”א עד מ"ד רישא (והם אומרים הוציאוה שלא
תטמא העזרה, כמו בסנהד' פ“ט מ”ו), ושוב – מן פ“ז מ”א עד פ“ט מט”ו (על
הפרטים להלן).

המשנה הראשונה סידרה סדר סוטה ושנתה דרך אגב, כדרך
המשניות הראשונות, את הדברים הנאמרים בכל לשון, כפרשת סוטה, ואלה שנאמרים
בלשון הקודש, ופירשה וסידרה את סדר מעשה כל אחד ואחד, וביניהן “פרשת
המלך”, פ“ז מ”ח.

וב“פרשת המלך” שנתה בה: אגריפס המלך עמד וקיבל וקרא
עומד ושבחוהו חכמים וכשהגיע ללא תוכל לתת עליך איש נכרי וכו' אמרו לו אל
תירא אגריפס, אחינו אתה וכו' – מעשה זה היה בימי אגריפס השני, בשנת
62/63 לספירה, ולא בימי הראשון (כדעת הופמן); כי בתוס' (פ"ז טו) שנינו:
בו ביום ראה ר' טרפון חיגר עומד ומריע בחצוצרות וכו‘, [באותה
שעה]797 נתחייבו ישראל כלייה שחינפו לו
לאגריפס, וזה מוכיח שהמעשה היה בימי אגריפס השני, מפני שר’ טרפון חי
בסוף זמן הבית ואחריו. ועוד, שבימי אגריפס הראשון לא היתה שום
התנגשות עם המלך, שאליה רומזת התוס' (באותה שעה נתחייבו וכו') ושנמסרה
בדברים ברורים ע"י ר' חנינה בן גמליאל798: הרבה חללים נפלו באותו יום799.

המשנה נשנית אפוא בסוף ימי הבית, או סמוך לחורבנו.

וכך אנו מוצאים רמזים לסידור קדום בפ“ח ופ”ט.

בפ“ט מ”ט שנינו: משרבו הרצחנים בטלה עגלה ערופה, משבא
אלעזר בן דינאי ותחינה בן פרישא, בן פרישא היה נקרא חזרו לקרותו בן
הרצחן. משרבו המנאפים פסקו המים המרים – (ו)רבן800 יוחנן בן זכאי הפסיקן – שנאמר801 לא אפקוד על בנותיכם כי תזנינה ועל כלותיכם כי תנאפנה כי הם וגו'.

והנה וודאי כי הפיסקא “רבן יוחנן בן זכאי הפסיקן”, פיסקא
שמפסיקה באמצע, ואינה לא בברייתא הנזכרת ולא בתוס' – אינה מעיקר המשנה
הישנה, אלא הוספת תנאים מתוך “משנה” מאוחרת.

ולא עוד אלא ששנינו בתוס' פי“ד א: רבן יוחנן בן זכאי
אומר משרבו הרצחנין בטלה עגלה ערופה לפי שאין עגלה ערופה באה אלא על
הספק, ועכשיו בגלוי הן רוצחין. משרבו המנאפין פסקו מי מרים לפי
שאין מי מרים באים אלא על הספק, עכשיו כבר רבו הרואין בגלוי. וממנו
בוודאי כל השורה של “משרבו”, עד ה”ט ועד בכלל, מפני שכולן דברי בן־הדור
בולטים מהם802.

ובתוס' שם ה“ט: משרבו נטויות גרון ומסקרות עינים רבו המים
המאררים אלא שפסקו, ומכיון שכל השורה מדברי ריב”ז היא (עי' לעיל), –
א"כ “פסקו” בימיו.

כאן שנויה אפוא מ“ט שלנו (רישא) הסתמית – בשם רבן
יוחנן (ומכאן יצא לו למוסיף במשנתנו: ריב"ז הפסיקן!), וזו מתאימה באמת
לריב”ז ולזמנו. אבל כשם שלא הוא הפסיק עגלה ערופה – ובזמנו של המעשה
שביומא פ“ב מ”ב ותוס' שם פ“א יב בוודאי שהיתה נוהגת עוד, שהרי ר' צדוק
אומר: בואו ונמדוד על מי ראוי להביא את העגלה וכו', ואי־אפשר היה לדברים
אלה שיאמרו, אלא בשעה שבכלל נהגה עגלה ערופה –, כך לא הוא הפסיק
את המים המרים (בימי שמעיה ואבטליון ועקביה בן מהללאל803, ובימי הילני המלכה804 נהגו ונהגו), אלא שבימיו “נפסקו” מאליהם805,
בתעלוליה וזנוניה של משפחת הורדוס ובניו וזרעם, ובמעשה הזנות של המשפחות
ה”מיוחסות" (של כהנים)806.

אבל מסורת־תנאים מאוחרת מסרה, שהוא הפסיקן, ומסורת זו
– הכניס אותה אחד התנאים כמאמר מוסגר במשנה הישנה. וכשהוא לעצמו אמנם הדבר
אפשר, שהרי הוא היה אב־בית־דינו של רבן שמעון בן גמליאל הזקן הנשיא
(מ"ת 176), ואפילו הכהנים הגדולים הצדוקים היו נשמעים
להוראותיו807 ולא כל שכן כהנים פרושים808, והוא היה יושב בצילו של היכל ודורש כל היום כולו809, ובוודאי שהשפעתו על סידור־העבודה במקדש היתה גדולה.

אבל כמו שאמרתי “פסקו”. כפשוטן של דברים פירושו שנפסקו
מאליהם, שפסק כוחן, פסקו לקנאות ופסקו להביא את נשותיהם אל
הכהן.

יש לנו אפוא כאן, בפ“ט מ”ט, משנה סתמית של ריב"ז.

ושרידי משנה סתמית שניה של ריב“ז נשרדה לנו בפ”ח מ“ה:
ויספו השוטרים לדבר אל העם [ואמרו מי האיש הירא ורך הלבב ילך וישוב
לביתו]810 רע”א הירא ורך הלבב כמשמעו וכו‘. ר’
יוסי הגלילי אומר הירא ורך הלבב זהו המתירא מן העבירות שבידו, לפיכך תלתה
לו התורה את כל אלו (מי האיש אשר בנה, אשר נטע, אשר ארס) שיחזור
בגללן.

הדברים האחרונים אינם, כפשוטו של דבר, מדברי ר' יוסי הגלילי811, שאינם בתוס' פ"ז כב (ודברי ריה“ג
קודמים לר”ע!) אלא דברי סתם המשנה הקדומה, שהשתמשה בלשון הכתוב בלבד
(ז"א
“כמשמעו”), ואלה הם דברי ריב"ז (מ"ת 120)812: ר' יוחנן בן זכאי אומר בא וראה כמה חס המקום על כבוד
הבריות מפני הירא ורך הלבב כשיהא חוזר יאמרו שמא בית בנה שמא כרם נטע שמא
אשה ארש וכולן היו צריכין להביא עדים חוץ מן הירא ורך הלבב (“כמשמעו”)
שעידיו עמו813.

אלא שאחרי שנוספו במשנת תלמידי ר“ע דברי ר”ע וריה“ג כפירוש
“הירא”, נשארו סוף דברי הסתם הקדום כסוף דברי ריה”ג (אחריהם נוספו עוד דברי
ר' יוסי ההולך בשיטת ריה"ג), אבל באמת הם דברי המשנה הסתמית
הישנה814.

בספרי שופטים פיס' קצז: מי האיש הירא ורך הלבב, שיש עבירה בידו בסתר. ילך וישוב לביתו815 רע“א
הירא ורך הלבב כמשמעו ר' יוסי הגלילי אומר וכו'. במה”ג: הי' ורך הל' כמשמעו
שאינו יכול וכו' חרב שלופה דברי ר' עקיבא ר' יוסי הגלילי וכו‘. ובכ"י
מוצרי (שהשתמש כאן במכילתא כשל מה"ג): ר"ע אומר שאינו וכו’. א“כ
“כמשמעו” הוא דברי סתם ת”ק!

ומשנה שלישית – פ“ב מ”א (עי' להלן!).

ומכיון שוודאי הדבר שריב"ז סידר הלכות, ומהן בודאי
הלכות “כלים”, שהרי שורת ההלכות של כלים פי“ז מט”ז מסיימת בסיום זה: ועל
כולם אמר ריב"ז אוי לי אם אומר וכו‘, סיום שהוא מתאים רק למי ששנה הלכות
אלו, מעין "ועל כולן אמר ר’ יהושע דבר חדש חדשו הסופרים ואין לי מה
להשיב" שבטבול יום פ“ד מ”ו (כלים פי“ג מ”ז); ולו מתאים גם “וזה תנורו של
בן דינאי”, שבכלים פ“ה מ”ט. ובכלים פ“ב מ”ב נמסרה הלכה אחת בפירוש
בשמו: ריב"ז אמר – מכיון שכך קרוב מאד שעיקרה של משנת סוטה פ“ח–פ”ט
משנת ריב"ז הוא.

הסידור העיקרי ברור כאן בפ“ט: אגב “בטלה” שבמ”ט סודרו
כאן כמה דברים ש“נתבטלו”, או ש“בטלו”: האשכולות, המעוררין, השיר, אורים
ותומים, השמיר (מי"ב); זיו החכמה, כבוד התורה, זיו הכהונה, ובאחרונה:
ענוה.

ואגב “משחרב ביהמ"ק בטל השמיר וכו' " – נסדרו בסידור
האחרון, מתוך מקור אחר (עי' להלן) דברי רשב”ג ור' יוסי (מי"ב סיפא)
ודברים ש“גזרו” בסיבת הצרות שבאו על ישראל (מי"ד).

ואמנם סדר התוספתא (פי“ג–פט”ו) שונה לגמרי: משחרב
בית הראשון בטלה מלכות בית דוד ובטלו אורים ותומים וכו' (פי"ג ב, בבלי
מח ב) – יוחנן כ“ג (פי"ג ט–י) – משרבו הרצחנין – משרבו המנאפין (פי"ד
א–ב) – משחרב ביהמ”ק בטל השמיר (פט"ו א) – רשב“ג אומר משום ר' יהושע וכו'
ר' יוסי אומר וכו' (פט"ו ב) רשב”א אומר וכו' (שם) – משמת ר' אליעזר וכו' ר'
יהושע וכו' ר' עקיבא וכו' ר' אלעזר בן עזריה וכו' בן עזאי וכו' בן זומא
וכו' ר' חנינא בן דוסא וכו' אבא יוסי בן קוטנית וכו' רשביג וכו' משמת רבי
הוכפלו צרות (שם ג–ה), רשב"ג אומר אין כל צרה שהיא באה על הציבור
שאין ב"ד מבטלין שמחה כנגדה (שם ו), משבטלה סנדרי בטל שיר וכו' (שם ‏ז).
בפולמוס של אספסיינוס גזרו על עטרות חתנים אילו הן עטרות חתנים וכו' (שם
ח–ט, הקבלה לכל משנה י"ד).

התוס' שונה אפוא לפני “משרבו הרצחנין”: “אורים ותומים”, “יוחנן כ”ג".

אבל הסדר בתוס' יש לו יסוד אחר לגמרי: אגב פרק עגלה
ערופה (פ"ט בתוס') שנו (בפ"י): בזמן שהצדיק בא לעולם טובה באה לעולם וכו'
כשנפטר רעה באה לעולם וכו' (עם דוגמאות); כל זמן שהיתה מרים קיימת וכו'
(פי"א א–ה)816; עד שנגנז אליהו היתה רוח הקודש
מרובה בישראל וכו‘, כל זמן שהיה אלישע קיים לא היו גדודי ארם וכו’ (ה–ו).
ואח“כ (פי"ג): משנבנה בית ראשון נגנז אוהל מועד וכו' (א), משחרב בית
הראשון בטלה מלכות בית דוד וכו' ואעפ”כ היו משמיעין להן בבת קול (ב), מעשה
שנכנסו חכמים וכו' שוב פעם וכו' (ג–ד), יוחנן כהן גדול שמע מבית קדש
הקדשים וכו' (ה), שמעון הצדיק שמע וכו' (ו–ח), מעוררין אילו הלוים וכו'
(ט–י).

“בטלו אורים ותומים – יוחנן כ”ג", שייך אפוא בתוס' לשורה
אחרת שנסדרה באיזו משנה אצל משנת עגלה ערופה (והיא הזכירה, כבתוס', את
יוחנן במשנה שלפניה).

ואח“כ מסדרת התוס' (בפי"ד) ממשנת‏ ריב"ז: משרבו
הרצחנים וכו', ואח”כ (בפט"ו): משחרב ביהמ"ק בטל שמיר וכו' (כנראה ממקור
אחר).

בעיקר משנת סוטה לא היה שנוי איפוא אלא:

משרבו הרצחנין – המנאפין – משמת רבן יוחנן בן זכאי בטל זיו החכמה – משמת ר"ג [הזקן]817 – משמת ישמעאל בן פיאבי.

כי מי“ד היא מדברי רשב"ג, שמנה את השמחות והתכשיטים
שביטלו ב"ד על כל צרה שבאה (תוס' שם), וא”כ היא לקוחה ממקור אחר, ודברי
“רבותינו” לקוחים ישר מן התוס'.

וכשם שהוסיפו אלה שהיו אחרי רבי “משמת רבי וכו' “818, כך הוסיפו גם תלמידי ריב”ז במשנתו:
משמת ריב”ז, ומנוהו ראשונה מפני כבוד רבם, אבל במשנתו של ריב"ז לא
נזכרו אלא ר"ג [הזקן] וישמעאל הכהן; כי המשנה בעיקרה היא משנת
ריב"ז.

ובמשנת ר' אליעזר (הו' ענעלאו, 333) מצאתי: רבן יוחנן בן
זכאי אומ' כשם שמעשיה מעשה בהמה כך קרבנה מאכל בהמה – מה שנמסר במשנה פ“ב
מ”א (ובספרי) בשם “רבן גמליאל”. ואם כך הוא הדבר וודאי שר“ג זה הוא הזקן,
וכ”ה בפס“ז819, ואפשר מאד שכך מצא בעל משנת ר”א
באחד המקורות. ואפשר שריב“ז הביאה במשנתו בשם ר”ג. ואנו מוצאים בתוס' ב“ק
פ”ז ג: חמשה דברים היה ריב"ז אומרן כמין חומר.

פרק ח' ופרק ט' עיקרם אפוא ממשנת ריב"ז.

שניהם מתחילים באותה הסכימה: משוח מלחמה בשעה שמדבר אל העם
בלשון הקודש היה מדבר שנאמר והיה כקרבכם אל המלחמה ונגש הכהן, זה כהן
משוח מלחמה, ודבר אל העם בלה"ק, ואמר אליהם וכו' (פ"ח). “שנאמר” זה
אינו ראיה על “בלה”ק", אלא קישור־דברים המקשר את המדרש עם
המשנה.

וכיו“ב בפ”ט: עגלה ערופה בלשון הקודש שנאמר כי ימצא
חלל באדמה ויצאו זקניך ושופטיך,
&lt;שלשה&gt;
מבית דין הגדול שבירושלים היו
יוצאין וכו' (עי' להלן).

גם כאן “שנאמר” אינו אלא הקישור המקשר את המדרש עם המשנה: “בא להתחיל מתחילת הפרשה”820.

וכיו“ב בסנהד' פי”א מ“ב: זקן ממרא ע”פ ב“ד (שנמנה במ"א בין
הנחנקין) שנאמר כי יפלא ממך דבר למשפט וגו' ג' בתי דיגין היו שם וכו',
ושם פ”י מ"ד: אנשי עיר הנדחת (אין להם חלק לעוה"ב)821 שנאמר יצאו אנשים בני בליעל מקרבך וידיחו את יושבי עירם
הא822 אינן נהרגין עד שיהיו מדיחיה מאותה העיר וכו'.

והמדרשים עצמם. הקצרים ופשוטים – רוח הזמן של סוף ימי הבית
מדברת בהם: אל ירך לבבכם מפני צהלת סוסים וצחצחות חרבות, אל תיראו מפני
הגפת תריסים ושיפת823 הקלגסין824, אל תחפזו מקול קרנות, אל תערצו מפני קול צווחות (מ"א), – הציור
הזה לקוח ישר מן המלחמה, ב“פולמוס של אספסיינוס”, ומפורש
בברייתא825: כנגד ארבעה דברים שאומות העולם עושין מגיפין ומריעין צווחין ורומסין826.

כמה מן המדרשים שבפ"ח נמצאים בספרי שופטים פיס' קצב–קצח,
אבל הם לקוחים בוודאי מן המשנה (על “אחד הנוטע כרם וכו' " חולק ראב"י,
ספרי פיס' קצה ותוס' פ”ז יח).

גם המדרש של פ"ט (מ“א, מ”ה–מ"ו), מתאים בכמה דברים
לספרי שופטים פיס' רה–רי, אבל עתיק הוא מן הספרי, והספרי השתמש בו. ודבר זה
יוצא ברור מפיס' ר“ז: אל נחל איתן כמשמעו ואע"פ שאין איתן כשר עורפים
אותה בקופיץ וכו' – כלל כאן דרשת כל הכתוב, ואח”כ הוא דורש: וערפו שם נאמר
כאן עריפה וכו‘. מה עריפה האמורה להלן (בעגלה ערופה!)827
עורפ’ בקופיץ וכו' אף עריפה האמורה כאן (בפטר חמור) וכו'.
ואח“כ: בנחל אעפ”י שאינו איתן, אע"פ שכבר כלל לעיל גם דרשה זו; אלא
שהראשון לקוח מן המשנה.

שני פרקים אלה משונים בהתחלתם מאלה שנשנו בפ“ז מ”ג–מ“ח, שכולם מתחילים ב”כיצד“, מה שאין כן כאן828. ושונים גם בזה829, שכאן “משוח מלחמה” סדור לפני “עגלה ערופה”, מה שאין כן בפ”ז מ"ב.

מכאן יוצא אפוא, שמי ששנה פ“ח–פ”ט, לא שנה פ"ז בצורתו זו: תרי תנאי.

ואמנם בתוס' (פ"ח) נתפרשו “ברכות וקללות” – בין פ“ח לפ”ט;
ז“א שגם בסדר שלה קדם “משוח מלחמה”, אלא שאחריו נסדרו “ברכות וקללות”, שלא
כסדר המשנה בפ”ז.

יש לנו אפוא כאן שני קבצים מקבילים של שני תנאים מזמן הבית, או סמוך לחורבנו.

אלא שכמו שרמזתי כבר לא נמסרו לנו הפרקים של המשנה
הראשונה בכל צורתם, אלא כבר עובדו ע"י תנאים אחרונים ונוספו בהם כמה
וכמה הוספות.

בפ"א: מ“א (עי' להלן), מ”ג (עי' להלן), במ“ה: ר' יהודה אומר וכו'; מ”ז–מ"ט היא משנת ר"מ (עי' להלן).

בפ"ב: במ“א “רבן גמליאל אומר” וכו' (אם לא שר“ג זה הוא הזקן, מה שאפשר ואפשר במשנה ישנה830, וא”כ
אפשר שפילון שמע מדרש זה בירושלים); במ”ב: ר' יהודה אומר וכו‘; במ"ג:
ר’ יוסי אומר וכו', וכן מ“ד–מ”ו.

בפ"ג: במ“ב “ריש אומר” וכו' (על מ"ג עי' להלן); במ”ד “מכאן אומר בן עזאי” וכו' עד סוף הפרק.

וכל פ“ד–פ”ו נוספו מתוך משנה אחרת (עי' להלן).
ובמשנה של התוס' (פ"ב א) היתה שנויה (בפ“ב מ”ג) גם ההשבעה: יוצא (מן האולם)
ועומד בצד סוטה וקורא ודורש ומדקדק בכל דקדוקי פרשה ומשמיע בכל לשון
ששומעת שתהא יודעת במה היתה שותה ועל מה היתה שותה במה היתה טומאתה ועל
מה היתה טומאתה ויאמר לה משביע אני עליך וכו' (ברייתא דומה לזו שהובאה
בבבלי לב ב).

וכשגמר התנא הזה כל סדר סוטה, שנה ע"כ (בפ"ז): אלו נאמרין בכל לשון פרשת סוטה וכו'.

בפ“ז נוסף במ”ג: וענית ואמרת וכו' אף כאן בלה"ק831, ובמ“ד: וענתה ואמרה וכו' עד שתאמר
בלשון הזה; בשניהם – נוספה בעריכה אחרונה מצד אחד הראיות מן הכתוב שהן
בלה”ק, ומצד שני נתקצרו בהם כל סדר ביכורים וסדר חליצה, שנשנו כבר
במקום אחר.

כי “מקרא בכורים כיצד”, “חליצה כיצד”, אין פירושו “מניין” (רש"י), אלא ככל “כיצד” שבפרק זה (מ“ה–מ”ח), – כיצד סדר הבאת ביכורים, כיצד סדר חליצה, והמשנה הישנה לא
הביאה כל ראיה ללשון הקודש, כשם שלא הביאה ראיה לזה באחרים; אלא שסדר
ביכורים וסדר חליצה נתקצרו כאן ולא נתפרשו, מפני שרבי שנה כבר
משניות אלו בבכורים פ“ג וביבמות פי”ב מ"ו832.

בכורים פ“ג: כיצד מפרישין הבכורים יורד אדם בתוך שדהו
וכו'; יבמות שם: מצות חליצה [כיצד] בא הוא ויבמתו לב”ד וכו' ובלשון
הקדש היו אומרים וכו' עד כאן היו מקרין וכשהקרא רבי הורקנוס (אביו של
ר' אליעזר) תחת האלה בכפר עיטם וגמר כל הפרשה הוחזקו להיות גומרים כל הפרשה
וכו' (עד “בתלמידים”).

ואחרי שהשמיט רבי את כל סדר בכורים וסדר חליצה הוסיף
מתוך מדרשי־הלכה מאוחרים (ספרי ומכילתא דברים) את הראיה מן הכתוב, אבל אלה
אינם תשובה על “כיצד” זה.

ואלה שנחשבו במ“א לא נתפרשו כלל: פרשת סוטה נתפרשה
בפ”א־פ“ג; וידוי מעשר – במע”ש פ“ה מ”י־מי“ג; ק”ש ותפלה ובהמ“ז – בברכות;;
שבועת העדות ושבועת הפקדון – בשבועות פ”ד מ“ג ופ”ה מ“ב: שבועת העדות
כיצד וכו‘, שבועת הפקדון כיצד וכו’. והתוס', סוטה פ”ז א–ב מוסיפה
גם “שבועת הדיינין”, שבועות פ"ו, ומפרשת אותה: שבועת הדיינין כיצד
וכו'833.

וכיוצא בקיצורים כאלה אצל “כיצד” גם בסוכה פ“ד מ”ד: מצות לולב834 כיצד, ושם מ"ח: סוכה שבעה כיצד, גמר מלאכול וכו', – שנתקצרו ולא נתפרשו כאן, מפני שכבר נסדרו בפרקים הראשונים של סוכה ממקור אחר.

על ידי־כך נבין יותר סדר המשנה בפ“ט מ”ט ואילך, שישנן
בה כמה הוספות מאוחרות הלקוחית מן התוס', וכמה הוספות של המשנה
האחרונה:

משנת סוטה מסיימת:

(9) משרבו הרצחנים בטלה עגלה ערופה וכו' (סיום לפ“ט
מ”ו, עי' להלן), משרבו המנאפים פסקו וכו' (לפ“א–פ”ג!); ואחריו (שם):
משמת יוסי בן יועזר וכו' בטלו האשכולות וכו' (אגב “בטלה”, וכן כל
השורה!).

(10) יוחנן כ"ג העביר הודיית המעשר אף הוא ביטל
וכו' (שנשנית במקומה במע“ש פ”ה מ“ט; כאן בסוטה נזכר “וידוי מעשר” **בפ"ז
מ”א**, אבל פ“ז אינו מאותו המקור של פ”ט, עי' להלן).

(11) משבטלה סנהדרין (בחורבן בית שני) בטל השיר וכו'.

(12) משמתו נביאים ראשונים בטלו אורים ותומים (שלכל
הפירושים שבבבלי, מח ב, אין סדר המשנה כסדר הזמנים) משחרב ביהמ“ק בטל
השמיר וכו‘; רשב"ג אומר משום ר’ יהושע מיום שחרב ביהמ”ק אין יום וכו',
ר' יוסי אומר אף ניטל שומן הפירות.

(13) מי“ג אינה בכ”י ק' ואנט' 267, והיא בוודאי הוספה
מאוחרת מן התוס', שכן הובאה בבבלי מט א ובירוש' שם בשם ברייתא:
תניא, תני, ובירוש' גם הסיפא: וחכ“א הזנות וכו‘, ועיקרה בתוס’ פט”ו
ב.

(14) בפולמוס של אספסינוס גזרו על עטרות חתנים וכו' בפולמוס של קיטוס835 גזרו על עטרות כלות
וכו' בפולמוס האחרון (ביתר) גזרו שלא תצא הכלה באפיריון בתוך העיר
ורבותינו (רבי ובית דינו) התירו שתצא וכו' (תוס' פט“ו טו –
דפו' וכי”ו).

(15) מט"ו, משמת ר"מ וכו' עד “קטונתן של חסידים”,
אינה בכ“י אנט' ולקוחה מן התוס‘, וכן הובאה מן התוס’ בירוש' כד ע”ג (אחרי
מי"ד); בירוש' והו' לו וכ“י ק' וא”פ 62 d הסדר “משמת ר”מ" וכו' – אחרי “משמת רבי” וכו‘836,
משמת רבן יוחנן בן זכאי בטל זיו החכמה משמת רבן גמליאל הזקן (שוב
שלא בסדר הזמנים) בטל כבוד התורה וכו’ משמת ישמעאל בן פיאבי בטל
זיו הבהונה, משמת רבי בטלה ענוה ויראת חטא.

בפ“ח ובפ”ט נוספו:

בפ"ח. במ“ג: ר' יהודה אומר וכו' ר' אלעזר אומר וכו',
במ”ה: ר“ע אומר וכו' ריה”ג אומר וכו' מן העבירות שבידו, ר' יוסי אומר וכו‘,
במ"ז: אמר ר’ יהודה בד"א וכו'.

בפ"ט. במ“א: ר' יהודה אומר וכו' (וכן “שלשה” שבדברי
ת"ק, עי' להלן), במ”ב: נמצא מכוון וכו' דברי ר“א ואין ירושלים מביאה עגלה
ערופה (“בואו ונמדוד” וכו' של ר' צדוק. חולק על זה בוודאי), וכל מ”ג–מ“ד
ומ”ח (על מ“ט–מט”ו, עי' לעיל).

אלה השרידים של המשניות ה“ראשונות” שבפ“א–פ”ג, פ“ז, פ”ח–פ"ט.





אשר למשנת סוטה בסידורה האחרון.

הנה פרק ו' כולו שייך באמת, כמו שהעירו כבר התוס‘837 לפ"א, אחרי מ"א, וכך היה שנוי באמת
עיקרו של פרק זה (מ“א ומ”ג) במשנת התוספתא שסידרה אחרי התוס’ לפ“א
מ”א (תוס' פ"א א) – את התוס' לפ“ו מ”ג (תוס' שם ב): איזו היא עדות
ראשונה וכו‘. וכן מובאה בספרי שופטים פיס’ קפח: מכאן אמרו המקנא וכו'
שהיה בדין וכו'!

ומ"ד של פ“ו שנויה בתוס' (פ"ה ח) – אחרי פ"ד (עי' שם), ואח”כ תוס' – לפ“ה מ”ב וכו' (פ"ה יג–פ־ו א–ג).

הסידור שלנו אינו אפוא מעור אחד, אלא שנשתקעו בו משניות של תנאים שונים, וע"י כך נפסק הסדר בכמה מקומות.





פרק א.

מ“ג: ואלו אסורות מלאכול בתרומה האומרת טמאה אני לך
וכו', – היא משנה “אחרונה”, שנסדרה כאן ב”משנה הראשונה" של סוטה, ומי ששנה
משנה זו, הוא ששנה בפ“ד מ”ב: ואלו לא שותות ולא נוטלות כתובה האומרת
טמאה אני [לך]838 וכו' (עי' שם), והוא ששנה בפ“ג מ”ו: ואלו שמנחותיהן נשרפות האומרת טמאה אני לך וכו'.

וכבר אמרו בירוש' כאן (פ“א טז ע”ד): מתני‘* לא839 כמשנה הראשונה [ולא כמשנה אחרונה] דתנינן תמן840 בראשונה היו אומרים
שלש נשים יוצאות ונוטלות כתובה האומרת טמאה אני לך, שמים ביני לבינך
ונטולה אני מן היהודים (“חזרו לומר וכו' האומרת טמאה אני לך תביא ראיה
לדבריה” ולא תצא). אמר ר’ אבין ואפילו תאמר כמשנה אחרונה מכל מקום יש רגלים
לדבר (שהרי קינא לה ונסתרה)841. והנה הבבלי
(נדרים צא א) מפרש משנת נדרים כאשת כהן שנאנסה (שלא כירוש' שם). אבל
כפשוטה של משנתנו “האומרת טמאה אני לך” של נדרים שנויה אחרי שפסקו המים
המרים ובלא קינוי וסתירה, ככל העובדות שבגמרא בסוף נדרים (ועי'
ירוש')842.

מ"ז: במדה שאדם מודד וכו‘, עד סוף הפרק – בתוס’ שנוי כל
ענין זה (בתוס' פ"ג א ואילך) בין פ"ג ופ"ד של משנתנו והיא משנת ר'
מאיר: היה ר' מאיר אומר מנין שבמדה שאדם מודד וכו'.





פרק ב.

מ“ה: אמן שלא שטיתי ארוסה ונשואה, ושומרת יבם וכנוסה – סתם
כר' עקיבא, “דאמר אין קידושין תופסין בחייבי לאוין”, בבלי יח ב וירזש'
פ”ב יח ע“ב: מאן תנא שומרת יבם ר”ע דר“ע אמר יש ממזר ביבמה
וכו'843. ואע”פ שר"מ חולק ומוסיף במשנה זו,
אפשר שכולה ממשנת ר"מ היא, והיא חולקת על סתם משנת יבמות, פ“ד מי”ג
בשם ר"ע (“מחייבי לאוין דשאר” בשר).

המשנה שנויה גם בספרי נשא פיס' טו, אבל “הכל שוין וכו'
שאין מתנה וכו' לא היה מתנה עמה”, אין בספרי. וזו משנה מאוחרת של
תלמידי ר"מ.





פרק ג.

מ“ג: עד שלא נמחקה מגילה אמרה איני שותה מגילהה נגנזת
ומנחתה מתפזרת על הדשן וכו‘, נמחקה המגילה ואמרה טמאה אני המים נשפכין
ומנחתה מתפזרת על הדשן – סתם כרבנן דר’ שמעון, במ”ב, שהיה משקה
ואח“כ מקריב את מנחתה, ש”ר“ש אומר כותב ומקריב ומוחק
ומשקה”844.

מ“ד: אינה מספקת845 לשתות
עד שפניה מוריקות וכו‘. ירוש’ שם (יח ע"ד): אנן תנינן אינה מספקת
לשתות. אית תניי תני לא היתה זזה משם. מאן דאמר אינה מספקת לשתות
רבי שמעון (האומר מקריב ואח"כ משקה). מאן דאמר לא היתה זזה משם
רבנן. וכיו”ב בבבלי (כ ע"ב): אינה מספקת לשתות וכו‘. מני ר' שמעון
היא דאמר מקריב את מנתתה ואח"כ משקה. דכמה דלא קרבה מנחתה לא בדקי לה מיא
וכו’. אימא סיפא יש לה זכות היתה תולה לה אתאן לרבנן, דאי ר“ש האמר (מ"ה)
אין זכות תולה במים המרים. אמר רב חסדא הא מני ר"ע היא דאמר מקריב את
מנחתה ואח”כ משקה (עי' לעיל) ובזכות סבר לה כרבנן846.

בספרי סוף פיס' ח: רשב"י אומר וכי מי מודיע לכל
העומדים שסוף זו למות וכו' אלא כיון שהיתה שותה פניה מוריקות וכו'
(כבמשנה, עד:) שלא תטמא העזרה.

“כיון” מתאים יותר אל “לא היתה זזה משם”.

ובס“ז 239: רש”א חלול השם היה בדבר שאילו לא היו המים
בודקין אותה על אתר, כיון שהיתה יורדת מן המקדש היתה אומרת לחברותיה אל
תמנעו מלחטוא וכו‘, לכך נאמר והאשה ההיא תשא את עונה מיד. גם “על אתר”
אינו מוציא אלא מדעת ר"ע (בפיס' כא): שסוף זו למות וכו’ (כרבי
במשנתנו ובספרי פיס' ח שם), שהיא דעת ר' חלפתא בס“ז שם (ומנין שסופן
לבדקה). ואמנם כפשוטה של משנתנו אין זה תלוי כלל במחלוקת זו של ר”ש וחכמים
שבמ“ב, אלא בזו של מ”ה, שלר“ש אין זכות תולה, וגם “לא היתה זזה משם” מתאים
לשיטתו של ר”ש בזה כלומר: אפי' אם יש לה זכות.

וסיפא “אם יש לה זכות” וכו', היא כנראה באמת משנת ר"ע,
שהרי עליה נאמר שם: מכאן אומר בן עזאי חייב אדם ללמד את בתו תורה שאם
תשתה תדע שהזכות תולה לה.

שם סיפא: נמחקה המגילה ואמרה איני שותה מערערים אותה
ומשקין אותה בעל כרחה – בס"ז 236: והשקה את האשה על כרחה, ר' אליעזר
אומר מכין אותה ברחבו של סייף ומערערין אותה ומשקין אותה אמר לו ר"ע לא
נדע אם טהורה היא וכו' אימתי משקין אותה על כרחה משהשם נמחק.

ובספרי פיס' יז שנינו: מה ת“ל והשקה את האשה שאם נמחקה
המגילה ואמרה איני שותה מערערים אותה ומשקים אותה בעל כרחה דברי ר"ע
וחכמים אומרים847 וכו' נמחקה המגילה ואמרה טמאה אני וכו‘. אבל בתוס’ פ”ב ג848: נמחקה
מגילה ואמרה איני שותה וכו‘. ר' יהודה אומר (שנה משנת ר“א שבס”ז) בצבת
של ברזל היו פותחין את פיה וכו’ אמר לו849 וכי על מה משקין את זו לבודקה הרי היא בדוקה ומנוולת. אלא לעולם
היא יכולה לחזור בה עד שתקרב מנחתה; קרבה מנחתה (כר' שמעון, ירוש' פ“ג
יח ע”ד) ואמרה איני שותה מערערין אותה וכו'.

על סתירה זו מספרי לתוס' מעיר הבבלי (יט ב) ומשיב (כ' רע"א):
תרי תנאי ואליבא דר"ע.

אבל בירוש' (שם) אמרו: אמר לו ר“ע וכו' כבר היא בדוקה
ומתוקנת. אלא סבר ר”ע האומרת איני שותה כאומר
&lt;ת&gt;
טמאה אני לך. ולית ליה
לר“ע מערערים אותה850 ומשקין אותה על כורחה –
אית ליה כשהתחילה לשתות. הירוש' לא שנה אפוא בתוס' שלו “אלא”: אלא
לעולם, ואמנם הוא מביא תוס' זו, בה”ב שם בלי “אלא”: תני לעולם וכו‘,
ומפרשה כר’ שמעון.

רישא ומציעתא של משנתנו היא אפוא משנת “חכמים” (בספרי שם)
וסיפא משנת ר"ע או ר"מ אליבא דר“ע. מ”ו–מ"ז: נטמאת מנחתה וכו'
משקדשה בכלי הרי היא ככל המנחות ותשרף. ואלו שמנחותיהן נשרפות האומרת
טמאה אני לך וכו' (עי' לעיל פ“א מ”ג) והאומרת איני שותה וכו' וכל
הנשואות לכהנים מנחותיהן נשרפות, בת ישראל שנשאת לכהן מנחתה נשרפת,
וכהנת וכו'.

לעיל במ"ג שנינו: עד שלא נמחקה המגילה אמרה איני שותה
מגילתה נגנזת ומנחתה מתפזרת על הדשן וכו' נמחקה המגילה ואמרה טמאה
אני המים נשפכין ומנחתה מתפזרת על הדשן.

וברור שמי ששנה כאן: ואלו שמנחותיהן נשרפות וכו', לא שנה מ"ג.

ובאמת זו, מ“ו סיפא–מ”ז רישא, משנת ר' אלעזר בר' שמעון היא, בתוס' פ“ב ו851, האומר: הקומץ קרב לעצמו
ושיריים מתפזרין ע"ג הדשן; אבל ת”ק בתוס' שם (ר"ש במנחות שם) אומר
הקומץ קרב בעצמו ושיריים קרבין בעצמן.

וכך אמרו מפורש בירוש' (פ“ג יט ע”ב): אמר רבי יוסי ראה
רבי דעתו של ר' אלעזר בירבי שמעון ושנה כיוצא בו. רבי בא בר כהן בעי
קומי רבי יוסי ולמה לי כרבי לעזר בירבי שמעון אפילו כר' שמעון אביו. אמר
ליה איכול בראש המזבח ואין שריפה (“מנחותיהן נשרפות”) בראש המזבח. התיב
רבי חנינה קומי רבי מנא והא תני רבי חייה (תוס' שם, ת"ק) ופליג ליקרב כליל
אינה יכולה וכו' מפני שותפותו של איש (וסיפא: כיצד הוא עושה הקומץ קרב
בעצמו ושיריים קריבין בעצמן). אמר ליה רבי ראה דעתו של רבי אלעזר בירבי
שמעון ורבי חייה רובה ראה דעתו של רבי שמעון אביו.

וסיפא (מ“ו–מ”ח): מה בין כהן לכהנת וכו' – נשנית אגב רישא,
ואגבה מ"ח: מה בין איש לאשה וכו' האיש מדיר וכו' האיש מגלח
וכו‘852 האיש נסקל ערום וכו’ האיש נתלה וכו‘853, ובתוס’ כאן, ז–ט, נוספו עליה. עוד חילוקים.





פרק ד.

מ“א: ארוסה ושומרת יבם לא שותות ולא נוטלות כתובה שנא' אשר תשטה אשה תחת אישה וכו' – כר' יונתן854.
בספרי זוטא 233: ומנין אתה מרבה ארוסתו ויבמתו וכל שהיא לו משום אשות (כגון
אלמנה לכ"ג וכו', רבה שם) [ואשת אחיו שסטת מאחיו לאחר מיתת אחיו שיקנא
להם]855 אמרת לאמר ואמרת אליהם. ושם 235: ואם
לא שטית טומאה תחת אישך, לרבות אשת אחיו שסטת מאחיו לאחר מיתת אחיו, יכול
כל אלו שותות ת”ל תחת אישך את שההא תחת אישה שותה אין כל אלו שותות.

שם סיפא: אלמנה לכ“ג וכו' לא שותות ולא נוטלות כתובה –
כספרי פיס' ז: כי תשטה אשתו, בראויה לאישות הכתוב מדבר להוציא אלמנה
לכ”ג וכו'.

אבל בס“ז 238 שנינו: אשה תחת אישה מה ת”ל אשה אשה בכל
הפרשה לרבות אלמנה לכ"ג וכו' לרבות כל הפסולות שישתו. ר' אלעזר
ברבי שמעון אומר אין משקין את הפסולות.

א"כ – סתם משנתנו ר"א ברבי שמעון היא.

בירוש' כאן (יט ע"ג) פירשו טעמה של משנתנו, מן ונקתה
ונזרעה זרע – זרע כשר ולא זרע פסול, ולדברי ר' יוסי בר' בון: כלום המים
באים אלא להתירה לביתה, וזו כיון שנסתרה אומ' לו הוצא.

ואמנם מי ששנה מ“ב: ואלו לא שותות ולא נוטלות כתובה
האומרת טמאה אני לך וכו' (עי' פ“א מ”ג ומש"כ שם) ששנה אפוא “ואלו”, ולא
הזכיר את אלו שבמ”א – וודאי שלא שנה במ“א: אלמנה לכ”ג
וכו'856.

וגם “מתו בעליהן857 עד שלא שתו
בש”א נוטלות כתובה ולא שותות" וכו' (מ"ב סיפא) – אינו בוודאי במקומו העיקרי
כאן, אלא מקומו אחרי “ושאר כל הנשים או שותות או לא נוטלות כתובה”
(מ*ג); מ"ב כולה נכנסה אפוא לכאן ממקור אחר.

והנה בירוש' ריש פרקין (שם) אמרו: מתניתא (דארוסה) דבית שמאי858, דבית שמאי אומרי' נוטלת כתובתה ולא
שותה וכו‘, וירוש’ זה קשה לפרש לפי נוסח שלנו במשנה “ולא נוטלות
כתובה”859. והפתרון היחיד שאפשר לו ליאמר הוא,
שלא היה לפני הירוש' במשנתנו “ולא נוטלות כתובה”, וע"כ רצה לפרשה כבית
שמאי שנוטלת כתובה860.

?861 וא“כ אפשר שגם בסיפא:
אלמנה לכ”ג וכו‘, נוסף “ולא נוטלות כתובה” (ואם כך מתקשר יפה: ואלו לא
שותות ולא נוטלות כתובה), ואמנם בכתובות סוף פי“א שנינו: אלמנה לכ”ג
וכו’ יש לה כתובה, ורש“י (כד א) כבר התקשה בזה, ופירש שאעפ”י ששאר
אלמנה לכ“ג יש לה כתובה, “זו אין לה דסתירתה גרמה לה ליאסר עליו ואפי' היא
ראויה לו הלכך לאו בת כתובה היא דלא עדיפא מכשרה”, כלומר שאינה נוטלת כתובה
אם אינה שותה (מ"ג). ואולם האיילונית ששנינו בה (במ"ג): לא שותה ולא
נוטלת כתובה – אין לה בכלל כתובה (כתובות שם), ואלמנה לכ”ג בעלמא אע"פ
שאסורה עליו יש לה כתובה.

מ“ג: איילונית וכו' לא שותות ולא נוטלות כתובה – זו
כרשב"א בתוס' פ”ה ב (בבלי כו א), אבל ת"ק שם שונה: או שותה או
לא נוטלת כתובה, כר' אלעזר במשנתנו.

אחרי מ“ה שנתה התוס' במשנתה (פ"ה ח), אגב “לא להשקותה
אמרו אלא לפוסלה מכתובתה”, שבמ”ה – פ“ו מ”ב: אמר עד אחד וכו' ולא לפוסלה
מכתובתה אלא שלא תשתה, ואח“כ פ"ו מ"ד (עד או' נטמאת וכו‘, תוס’ שם),
ממש כעין סדר המשנה ביבמות פט”ו מ“ד־מ”ה (עי' להלן).





פרק ה.

מ“א: כשם שהמים בודקין אותה וכו' דברי ר"ע אמר ר' יהושע כך היה דורש וכו'. מ”ב: בו ביום862 דרש ר“ע וכו' אמר ר' יהושע מי יגלה עפר מעיניך ריב”ז וכו‘, מ"ג:
בו ביום דרש ר"ע וכו’, מ“ד: בו ביום דרש ר"ע וכו'. מ”ה:
בו ביום דרש ר' יהושע בן הורקנוס וכו' א“ר יהושע מי יגלה עפר מעיניך
ריב”ז וכו'.

כל המרק נשנה אגב דרשת ר“ע שבמ”א, אבל גם מ"א אין לה קשר לשלפניה, ומשנת תנא אחר היא.

התוס' מקבילה לפרק זה, בפ“ה יג–פ”ו ה, ואגבן עוד דרשות של ר"ע ואחרים.

ולענין איוב (מ"ה) שנינו בתוס' פ“ו א: ר' יהודה אומר863 משום בן פטורי, דרשה אחרת. ושם בסוף פ”ה864: ר' יהושע אומר דרש ר' יהודה בן
פטורי ומדותם וכו' אלף אמה מגרש אלפים אמה תחום שבת, ממש כדרשת ר"ע
במ“ג, ובוודאי ששנו כאן באחת המשניות: אמר ר' יהושע כך היה דורש ר' יהודה
בן פטורי, מעין ששנו במשנתנו במ”א.

משנתנו בפרק זה אינה אפוא בכל־אופן משנת ר' יהודה, שהרי ר' יהודה שונה אחרת ממ"ה.





פרק ו.

פ“ו כולו נסדר שלא במקומו. מ”א ומ“ג היו שנויים,
כאמור, לפני התוס' – בפ"א אחרי מ”א (עי' לעיל), ומ“ב, מ”ד – אחרי
פ"ד (עי' לעיל): סימן הוא שכל פרק זה לקוח ממקור אחר ונכנס שלא
במקומו.

מ"א: מישקינא (=משקינא)865 אפילו שמע מעוף הפורח (עי' תוס') יוציא ויתן כתובה דברי ר'
אליעזר ר' יהושע אומר משישאו866 ויתנו בה מוזרות בלבנה; הו' לו: אף משישאו.

בירוש' כאן (כ סע"ד): אנן תנינן מחלוקת (דברי ר"א
ר' יהושע אומר). אית תניי תני סתם (ת"ק סתם). אמר רבי זעירא קומי רבי מנא
לא על מה דר' אליעזר אמר ר' יושוע פליג. אלא בגין דתנינן ר' יהושע או' עד
שישאו (כי"ר: משישאו) ויתנו בה מוצרות בלבנה (ע"כ שנו לפניו: דברי ר'
אליעזר); וכיו“ב בעירובין פ”ז מ“י: דברי ר”א ר' יהושע אומר וכו‘, ובעירובין
פ“א א ברש”י וכי"י: לאפוקי מדר"מ וכו’.

אבל קרוב, שהברייתא ששנתה דברי ר“א סתם – משנת ר' יהודה היא
שהיה שונה משנת ר"א867 סתם
(ועי' להלן). כיוצא בדברי ר' יהושע שנינו בברייתא (גטין פט א) בשם ר'
עקיבא: ר”ע אומר משישאו ויתנו בה מוזרות בלבנה (“תצא”), אלא שלר“ע תצא
אפילו בלא קינוי. ובמדרש־הלכה, שהובא בגמרא (לעיל ו ע"ב): היא, ולא
שישאו ויתנו בה מוזרות בלבנה, כלומר שאינה שותה אלא יוצאה, וכיו”ב שנינו
בספרי נשא פיס' יט בשם ר' ישמעאל: ומה ת"ל ואם לא נטמאה האשה וטהורה
היא אלא מגיד הכתוב כיון שיצא עליה שם רע (היינו משישאו ויתנו בה)
אסורה לבעלה.

מ"ב: אמר עד אחד וכו' ולא עוד אלא אפילו עבד אפילו שפחה
הרי אלו נאמנין אף לפוסלה מכתובתה, חמותה וכו' הרי אלו נאמנות ולא
לפסלה מכתובתה וכו'.

לרישא אמרו בירוש' כאן (כ סע“ד–כא רע”א): ועד אין בה אין
לי אלא עד וכו' ת"ל ועד אין בה מכל מקום. וכר' ישמעאל דר' ישמעאל אמר (ספרי
פיס' ז) כל מקום שנאמר בתורה עד סתם הרי הוא בכלל שני עדים עד שיפרש הבתוב
שהוא אחד. אשכח תני ר' ישמעאל אומר שני עדים.

וא"כ – משנתנו ר' עקיבא היא.

ולמציעתא אמרו בירוש' שם (כא רע"א): מתניתא משהודה868 רבי עקיבה לר' טרפון דתני ר'
טרפון אומר עד אחד נאמן לטמאותה ואין עד אחד נאמן להפסידה מכתובתה. ר'
עקיבה אומר כשם שעד אחד נאמן לטמותה כן עד אחד נאמן להפסידה מכתובתה. אמר
לו ר' טרפון איכן מצינו עד אחד בממון כלום. אמר לו ר' עקיבה ואיכן מצינו עד
אחד באשת איש כלום אלא וכו'. חזר ר' עקיבה להיות שונה כר' טרפון.

הירוש' מניח אפוא שלמשנתנו אינו נאמן להפסידה כתובתה,
ולא היה אפוא במשנה של הירוש' “אף לפוסלה מכתובתה”! והמשנה סידרה
“חמותה יבת חמותה” וכו‘, כבבא מיוחדת ולא כללה אותם עם הרישא, מפני ההבדל
שביניהם לענין עדות אשה ביבמות פט“ו מ”ד (גטין פב מ"ז). אבל “ולא לפסלה
מכתובתה” וכו’, שבסיפא נמשך גם על הרישא.

והירוש' מניח גם כאן – שמשנתנו משנת ר"ע היא.

בתוס' (פ"ה ח, עי' לעיל) שנינו: עד אומ' ניטמאת ועד אומ' לא נטמאת [אשה אומרת ניטמאת ואשה אומרת לא ניטמאת]869 לא שותה ולא870 נוטלת כתובה (שלא כמשנה ד'). ר' יהודה אומ' לא כל הימנו [מעד אחד]871
להפסידה כתובה אלא עד או' נטמאת ושנים אומ' לא נטמאת שנים
אומ' נטמאת ואחד אומ' לא נטמאת בטל יחיד במיעוטו. ז"א עד ושנים היתה שותה,
שנים ועד לא שותה ולא נוטלת כתובה. ר' יהודה סובר אפוא כר' טרפון,
ובאמר עד אחד אני ראיתיה שנטמאת (מ"ב) סובר הוא אפוא לא שותה אבל נוטלת
כתובתה. ובעד ועד סובר הוא שותה. כמשנתנו.

מ"ד היא אפוא – ר' יהודה, ואם מ“ד היא ר' יהודה
נראה שגם מ"א משנת ר' יהודה היא, וא”כ סמי מכאן “אף לפוסלה מכתובתה”,
שזו היא דעת ר“ע עד שלא חזר בו, דעת ת”ק דר' יהודה שבתוס'.

והנה למ"ד רישא אמרו בירוש' שם (כא ע"א): שמעון בר
בא בשם ר' יוחנן כאן (“שרגלים לדבר שהרי קינא לה ונסתרה”) לא
היתה שותה ובעגלה ערופה (פט מ"ח) היו עורפין. רב אמר הי&lt;ת&gt;ה
שותה. מתניתא פליגא על רב עד אחד אומר נטמאת ושנים אומרי' לא נטמאת היתה
שותה. הא עד בעד872 לא היתה שותה. פתר לה
בפסולי עדות (“שנים דקא תני בפסולי עדות קאמר כגון נשים או עבדים”, ושני
פסולים כעד אחד)873. ואין בפסולי עדות אמור סופא
שנים אומרי' נטמאת ועד אחד אומר לא נטמאת לא היתה שותה, הא עד בעד (כשר
וכשר) לא היתה שותה. והיך רב אמר היתה שותה. ר' יוחנן אמר לא היתה
שותה. מתניתא פליגא על ר' יוחנן שנים אומרים נטמאת ועד אמר לא נטמאת [לא
היתה]874 שותה. הא עד בעד (לא)875
היתה שותה. פתר לה בפסולי עדות. ואין בפסולי עדות אמור
ראשה עד אומר נטמאת ושנים אומרי' לא נטמאת היתה שותה הא עד בעד היתה שותה.
היך ר' יוחנן אמר לא היתה שותה. וכו'.

וכיוצא בסוגיא זו בבבלי לא ב (מז ב): אמר
&lt;לך&gt;
עולא תני לא היתה שותה וכן אמר רבי יצחק876 לא היתה שותה ור' חייא877 אמר (מז
ב: תני) היתה שותה וכו‘. תנן עד אומר נטמאת ושנים אומרים לא נטמאת היתה
שותה. הא חד וחד לא היתה שותה וכו’.

אבל גם בטהרות פ“ה מ”ט (וספק טומאה מסוטה למדוה) וביבמות פט“ו מ”ד–מ"ה878 שנינו כיוצא במשנתנו, ואין להגיה את כל המשניות.

ובירוש' יבמות שם (טו ע"א) אמרו: עד אחד אמר מת ונשאת
ובא אחר ואמר לא מת הרי זו לא תצא (מ"ד שם). מפני שאמר משנשאת הא אם עד שלא
נשאת ונישאת תצא879. אמר ר' יוחנן זו דברי ר' מנחם בר' יוסי880. אבל דברי חכמים בין אמ'
משנשאת בין שאמ' עד שלא נשאת לא תינשא ואם נישאת לא תצא (ת"ק דר' מנחם
בתוס' שם: עד אומ' מת ועד אומ' לא מת, אשה אומרת מת ואשה אומרת לא מת הרי
זו לא תינשא)881.

וכך אמר רבא בכתובות כב ב (לנו' הבבלי בברייתא זו): וראה
ר' יוחנן דברי ר' מנחם בר' יוסי בגירושין ולא ראה במיתה (מפני שהיא
שכיחה).

ר' יוחנן סובר אפוא, שעד ועד הרי הוא ספק ולא תינשא,
אלא שאם נישאת לא תצא. ו“כאן”, בסוטה, סובר ר' יוחנן לא שותה מפני
שרגלים לדבר. ור' חייא (וכן רב) שנה כמשנתנו.

על פ“ז–פ”ט, עי' לעיל.

אלא שצריך אני להעיר עוד על פ“ט מ”א.

במ“א שנינו: שנא' כי ימצא חלל באדמה ויצאו זקניך ושופטיך.
שלשה מבית דין הגדול שבירושלים היו יוצאין, ר' יהודה אומר
חמשה. “שלשה” – ר”ש היא, סנהד' פ“א מ”ג: סמיכת זקנים ועריפת עגלה בשלשה
דברי ר' שמעון, ר' יהודה אומר בחמשה, ספרי שופטים פיס' רה (בבלי וירוש'
כאן ובסנהד'). אבל הלשון “היו יוצאין” (שאינו גם בספרי, וסתמו ר"ש) מוכיח,
שבמשנה הישנה שנו סתם: ויצאו זקניך ושופטיך, מבית דין הגדול שבירושלים
היו יוצאין. אלא שר"ש שנה: שלשה מבית דין הגדול וכו‘. ולפי־זה
המשנה הישנה יכולה להתפרש אפילו כדעת ר' אליעזר בן
יעקב882: זקניך זו סנהדרין883 שופטיך זו מלך וכהן גדול884, ז"א
שכל הסנהדרין היו יוצאין, וכן שנינו בתוס’ סנהד' פ"ג ד: אין שורפין את
הפרה ואין עורפין את העגלה וכו' אלא בבית דין של שבעים ואחד.

רבי עצמו – ובזה באנו לרשמים של מעשי רבי במשנתנו –
אומר כאן: נראין דברי רבי שמעון בסמיכה ודברי רבי יהודה
בעריפה885. ואם־כן לא רבי הוא שסתם כר“ש,
אלא שרבי (שבסנהד' שנה מחלוקתם בפירוש) השתמש כאן במשנת ר”ש והוסיף
עליה דברי ר' יהודה. ובמ"ת 123: ויצ' זק' רבי אומר בזקני בית דין
הגדול הכתוב מדבר, ולא פירש כמה.

רבי נזכר במשנתנו, בפ“ג מ”ה: ר' אומר הזכות תולה וכו'
= אני אכריע, בספרי נשא פיס' ח; ובפ“ה מ”א: ר' אומר שני פעמים וכו' –
ז“א שהוא שונה בדבריו של ר"ע כדבי ר' ישמעאל, ספרי פיס' ז: ר"ע
אומר מה ת”ל נטמאה נטמאה שלש פעמים אלא טמאה לבעל וכו' (בבלי כח א),
ובירוש' פ“א (טז סע"ג) הביאו ברייתא: תני רבי אומר שלש טומאות אמורות
בפרשה אחת לבעל וכו', ממש כדברי ר”ע שבספרי, ועי' ירוש' (אית תניי תני ובאו
ובאו – ר' ישמעאל) ובבלי כח א: ת"ש מדקתני סיפא רבי אומר וכו'.

“רבי” שבפ“ט מט”ו – הוספת תלמידים היא, עי' לעיל.

פ“ט מ”ז: נמצא ההורג עד שלא נערפה העגלה תצא ותרעה
בעדר וכו' – הכל בכריתות פ“ו מ”ב: עגלה ערופה אינה כן: אם עד שלא נערפה תצא
וכו'.

ונראה שמ“ו–מ”ח – מן המשנה האחרונה הן.





XIII. קידושין

מסכת קידושין שלנו אינה כלל מעור אחד. מורכבת היא באמת
משלש מסכות: א) המסכת הראשונה היא פרק ראשון, פרק קניינים (של
אשה, עבד, נכסים, חילופין) וחיובים (של אנשים ונשים, ארץ וחו"ל) עם
סיום אגדי (מ"י), הרגיל בסוף מסכות.

כבר הסבוראים הרגישו בהבדל שבלשון בין פ“א לפ”ב. ואמנם כן
לשון פ“א עתיקה וקצרה וקרובה ללשון ב”ק פ“א מ”א – מ"ד, לשון של כללים קצרים
בגוף ראשון, והסיום “כל העושה מצוה אחת מטיבין לו ומאריכין לו ימיו ונוחל
את הארץ (= ארץ ישראל, מ"י)” עתיק הוא וקרוב ללשון הכתוב בדברים, וסגנונו
כסגנון ישעיה.

ובימים ההם “נקנית” האשה כמו שנקנה עבד. במ“ה “נכסים שיש
להם אחריות וכו' " כבר השתמש ר' אליעזר, וסיפא “נכסים שאין להם אחריות
נקנין וכו' " הוא ה”מעשה במדוני אחד שהיה בירושלים”, שהביא ר' אליעזר.
ובפירוש “כל מצות הבן על האב” (מ"ז) עוסקים בתוספתא רבן גמליאל ועוד תנאים.
בפירוש “משנה” שבמ”י נחלקו ר' מאיר ור' יהודה. ונוספו בה במ“ג ע”י תנאים
מאוחרים, או רבי, מחלוקת ר"מ וחכמים. “המשנה הראשונה” היתה בודאי משנה קצרה
“וקונה את עצמו בכסף ובשטר” ולא יותר. ומכמה משניות יוצא שהעבד יכול
לכתוב שטר886.

גם מ“ד: בהמה גסה וכו', מאוחרת למ”ה, וחולקת עליה,
כי משנה ה' כללה כל נכסים שאין להם אחריות במשיכה. גם מחלוקת זו,
של ר"מ וחכמים, נוספה אפוא.





פרק ב–ג, ד.

ב) עיקר קידושין הוא פרק ב' מ“א–פ”ג מי"א (ופ“ד
מ”ט), אבל פ“ג מי”ב–פ“ד מי”ד היא מסכת עריות ויוחסין, ואין לה
ענין ל“קידושין”. אלא שע“י ההתחלה: כל מקום שיש קידושין ואין עבירה
וכו', נתחברה לקידושין, והיא שייכת במקצת ליבמות פ"ד מי"ג, ושם
פ"ו. ופ”ד מ“ט, שהוא ענין קידושין, אין לו הקבלה בתוס' שם (עי' להלן),
ושייך לפ"ג מ”א, שהיא מסודרת בתוס' אחרי פ“ב מ”ד, ושנויה בתוס'
יבמות פ"ד.

מסכת “עריות” זו משנה עתיקה היא בעיקרה (חוץ מהוספות
אחדות: פ“ג מי”ג: ר“ט – ר”א, פ“ד מ”ג ומ“ה סיפא: ר' יוסי אומר וכו',
ומ”ו סיפא – מ“ז: ר' יהודה – ראב”י – ר' יוסי, ומי"ד רישא: ר'
יהודה –וחכמים). אמנם לא משנת הלל, כמו שטעו כל החוקרים למן רנ“ק
והלאה)887 לדון מדברי שמואל (קידושין עה א):
הלל שונה עשרה יוחסין וכו'; כי הלל זה הוא אחד משוני ברייתות,
נכדו של רבי ובן דורו של שמואל. “תני הילל” שבגטין לז א ונזיר מד
ב888, אבל בוודאי משנה מזמן הבית, והיא
שגרמה כנראה להשפעה הארמית (כהני לויי וכו', ברבים ארמי), מעין
“חב המזיק” שבב”ק שהזכרתי.

ומשנת אין בודקין (מ"ה) נשנית בוודאי בזמן הבית, בשעה
שישבה סנהגרין ו“דנה את הכהונה” (סוף מדות), או, כלשון
הברייתא889 בקידושין עו ב “ששם ניו יושבין
מייחסי כהונה ומייחסי לויה”. ו“שוטרי הרבים” שבמשנה זו, נזכרים כידוע
עוד ב“כתוב” אחד, שאין אנו יודעים מקורו, יבמות פו ב.

ג) אבל גם פ“ב ופ”ג אינם מעור אחד:

פ“ג מ”ה רישא: המקדש את האשה ואמר כסבור הייתי שהיא כהנת
וכו' – שייך באמת לפ“ב מ”ג: ע“מ שאני כהן ונמצא לוי וכו' וכן היא
שהטעתו (ושם בתוס' הלכה דומה לה). וכן פ”ג מ“א: האומר לחברו צא וקדש לי
אשה פלונית והלך וקדשה לעצמו וכו' – שייך באמת לפ”ב מ“ד: האומר לשלוחו צא
וקדש לי וכו‘, ובתוס’ היא שנויה באמת שם (רפ"ד). אצל פ”ב מ"ד.

אלא שפ“ב ופ”ג – שני מקורות הם, ואולי יותר משנים (עי' להלן). ומי ששנה זה כאן לא שנה זה שם.

וסדר התוספתא שונה ומשונה לגמרי בפרקים ב’–ג' (ודווקא בפרקים אלה):

1. תוס' פ"ב כוללת המשניות של פרק ב' א–ג (ג' באמצע א'!), וכאן היה לפניה גם פ“ג מ”ד!

2. תוס' פ"ג כוללת המשניות שלהלן בסדר זה: פ"ג מ“ו
רישא (ע"מ שאדבר עליך), מ”ב ומ“ג, מ”ו סיפא ואח“כ הלכות שנוגעות לפ"ב
מ"ב: ע”מ שאני עשיר אין אומרים וכו' ע“מ שאני ת”ח וכו' בדינר זה
של כסף וכו‘. ונראה אפוא שהלכות אלו היו שנויות במקור השני כאן, ורבי
השמיטם מפני שנשנו כבר בפ"ב (ע"פ מקור אחר) ולא השאיר מהם אלא אחת: כסבור
וכו’ (מ"ה).

3. תוס' פ"ד כוללת המשניות שלהלן: פרק ב' מ"ד, וכאן נשנה בתוס': פ“ג מ”א890; פ"ב מ“ו891 – מ”י; פ“ג מ”ה סיפא (לאחר שאתגייר), מ“ז–מ”ט (וכאן הקבלה ליבמות פ"ב מ“ו ומ”ז!), מ“י–מי”ב (מי"ג).

פ“ב מ”א–מ"ג היא אפוא קבוצה לעצמה: מ“ו–מ”י
קבוצה לעצמה; פ“ג מ”ב–מ"ג, ומ“ה–מ”ו קבוצות לעצמן, ופ“ג מ”ז–מי"א
(מי“ב, מי”ג) קבוצה לעצמה: קבוצות ממקורות שונים שנסדרו כך, שהן משלימות
האחת את השניה במקצת, מפני שנזהרו עד כמה שאפשר מלשנות את סדרי המשניות
שהן לקוחות ממשנה ידועה אחת. בכל אחת מן הקבוצות האלה היו גם דברים אחרים
בסדר אחר, והם הם שגרמו לסדר התוספתא, ועירבוב הסדר שבמשנה.

ד) ואשר לשוני (תנאי) קבוצות אלה:

פ“ב מ”א: האיש מקדש את בתו כשהיא נערה – כר' יהודה892.

שם: התקדשי לי בתמרה זו, התקדשי לי בזו – כר' שמעון, שאומר עד שיאמר שבועה לכל אחד ואחד893.

שם: בזו ובזו ובזו – מאן תנא ווי"ן רבי יודה894 ברם כר' מאיר (פירושו:) או בזו או בזו או בזו (ואפי' אם יש בכולן ש"פ אינה מקודשת), ירוש' שם.

אלא שבזה יודה ר"ש לר' יהודה.

פ“ב מ”ד: האומר לשלוחו צא וקדש לי אשה פלונית במקום פלוני
והלך וקדשה במקום אחר אינה מקודשת – דלא כר'
אלעזר895.

שם מ"ח: המקדש בחלקו – ר' מאיר היא896, ובמחלוקת שנויה (ירוש' ובבלי שם) ושם נג א: נמנו וגמרו
וכו'.

שם סיפא: במעשר שני בין שוגג וכר דברי ר“מ ר' יהודה אומר
בשוגג לא קדש וכו' ובהקדש במזיד קדש וכו' ר' יהודה אומר בשוגג קדש וכו' –
בתוס' פ”ד: אמר רבי נראין דברי ר' יהודה בהקדש ודברי ר"מ במעשר שני,
אבל במשנה לא סתם כאן רבי כלום.

שם מ"ט: ופטר חמור – דלא כר' שמעון897.

מ“י: ובמי חטאת ובאפר חטאת ה”ז מקודשת – ר' יהודה
(תוס' פ"ד) חולק: אם יש לו בהן טובת הנאה מקודשת ואם לאו אינה
מקודשת898.

פ"ג מ"ה סיפא: לאחר שאתגייר וכו' – דלא כר"מ899.

שם מ“ו: ע”מ שאדבר עליך לשלטון (!Retor) וכו' ואם לאו אינה מקודשת – כחכמים דר"מ900.

שם: על מנת שירצה אבא וכו' – רשב"א בשם ר"מ חולק בתוס'
(ועי' שם!), ועי' בבלי וירוש' שנתקשו במשנה זו אמוראים ראשונים, והיא כנראה
תרי תנאי901.

שם מ"ח: מי שאמר בשעת מיתתו וכו' – דלא כר' נתן, אלא כרבי902.

פ“ד מ”א: גירי וחרורי וכו' – כר"מ, וכן מ"ג סתם903.

מ"ד: הנושא וכו' – משנת ר"מ904.

ישנם אפוא במשניות אלה של פ“ב–פ”ד כמה סתמות של ר'
יהודה וכמה של ר"מ וגם של ר"ש; קובצי משניות אלה הם אפוא
מקורותיו האחרונים של רבי במסכת זו.





XIV. סנהדרין־מכות

סנהדרין ומכות מסכת אחת היא, וכך היתה כתובה ומחוברת
ברוב כי“י, כאשר העיד הרמב”ם בפירוש המשניות בתחילת מכות: “מסכת מכות היא
נקשרת בנוסחאות עם מסכת סנהדרין ובכללה היא מנויה”. וכך היא נמנית
ברשימה שבהלכות פסוקות כ“י אדלר 2639905 למסכת
אחת בת י"ד פרקים. וכך נחשבו גם בכ”י ק' סנהדרין ומכות לאחת: סנהדרין
פ' יד. וכן ברשימה אחת שבקמברידג‘906 נחשבו
מן המסכות של התלמוד: מן סדר נזיקין ה מסכות (נזיקין, סנהדרין, שבועות,
ע"ז והוריות), וכן הן כתובות ומחוברות בכ"י פרמא ובקטע קמברידג’
אחד907, וכן בפירוש אבות לר' יעקב בר שמשון
שבמח“ו, 461 (ע“פ כה”י, שם 183): אלא סוף פרק היא במסכת סנהדרין בפרק
אלו הן הלוקין, וכן שם בסוף פ”ה (שם 196): אלא משנה היא במסכת סנהדרין
בפרק אלו הן הלוקין.

וכך יוצא מן הירוש' מכות פ“א לא ע”ב: תנינן הכא מה דלא תנינן בכל סנהדרין, שגם מכות למסכת סנהדרין שייכת.

ובנוסח ה“גאון” שבקטע שבג"ש שם (401–402) היה אפילו הבבלי סנהדרין ומכות מסכת אחת908.

אלא שבבבלי, מכות ב א אמרו (סבוראי!): תנא התם קאי (סוף אלו הן הנחנקין) כל הזוממין וכו'909. ובשבועות ב
ע“ב אמרו (סבוראי): מכדי תנא ממכות סליק מאי שנא דתני שבועות. הנה
יש אמנם “התם קאי” באותה מסכת (סוכה לז ב), ויש במסכת אחרת (תענית
ב א, שבועות יז ב): אבל לשון “ממכות סליק” מראה שהוא שם מסכת, כמו
“שבועות” שאחריו, אע”פ שאפשר לפרש “מענין מכות”.

בכל־אופן ברור שבארץ ישראל נחשבו סנהדרין ומכות למסכת אחת.

ואמנם סופה של מסכת סנהדרין העיקרית הוא באמת
בסוף פ"א של מכות: סנהדרין נוהגת וכו‘, סנהדרין ההורגת וכו’, כמו שהעיר
כבר הופמן910. אי־אפשר אפוא בכל־אופן להפריד בין סנהדרין למכות.

יש בה הרבה חלקים ישנים מזמן הבית911: על סנה' פ“ה מ”ב ("מעשה ובדק בן זכאי וכו' ") ועל דברי
הבבלי בענין זה כבר עמד רש“ג באגרתו. ואמנם רוב פ”ב ורוב פ“ד–פ”ז מ“ג, פ”ט
מ“ה–מ”ו, פ“י מ”א–מ“ב ופי”א מ“ב–מ”ו הם קדומים.

פ“ב מ”ד – המלך לא דן ולא דנין אותו – תקנה ישנה היא מזמנו
של ינאי ושמעון בן שטח (לפי הבבלי) או מזמנו של יוחנן הורקנוס ושמעיה, או
שמאי (לפי יוספוס). עתיקה ממנה היא מ“ד – יושב בדין היא עמו. פ”ד מ“ב –
המשיאין לכהונה. מ”ה – כיצד מאיימין וכו' – נרמזה בסוטה פ“א מ”ד. כל
סדר ארבע מיתות (פ“ו מ”א–פ“ז מ”ג) הוא בוודאי מזמן הבית. פ“ט מ”ה –
ומאכילין אותו לחם צר ומים לחץ – כלשון הכתוב. מ“ו – הגונב את
הקסוה, בלשון הכתוב: ואת קשות הנסך. הבועל ארמית וכו' – גזירת ב”ד של
חשמונאי. כהן ששמש בטומאה וכו' – הלכה ישנה, שהעיד על דומה לה גם ר'
אליעזר בתוספתא. פ“י מ”א–מ“ב912 היא משנה
אנטי צדוקית. מ"ב – ג' מלכים וכו' – משנת סופרים היא (כעדות רב
בבבלי: אנשי כנה"ג מנאום). פי”א הוא המשכו של פ“ט, ומ”ב היא בודאי בזמן
הבית.

ומובן, שישנן גם בחלקים הישנים הוספות רבות של תנאים מאוחרים; של ר' יהודה (כ"פ) (בשם ר' אליעזר)913, בשם ר' יוסי (פ“ה מ”א, פ“ו מ”ד), אבא שאול (פ“י מ”א) ור'
עקיבא (פ“י מ”א ופי“א מ”ד).

הוספה היא גם פ“ז מ”א: ארבע מיתות נמסרו לב“ד סקילה
וכו' רש”א שרפה וכו' והרג; כי “זו מצות הנסקלין” שייך לפ“ו, אלא מפני
שהזכירו בפ”ו מ“ה: “אחת לנהרגין ונחנקין ואחת לנסקלין ונשרפין” (סדר
החכמים!), הוסיפו כאן מחלוקת ר”ש וחכמים.

רבות מאוד הן ההוספות ממדרש־הלכה, שכל המסכת חדורה
בהן: והמדרש – מדרש של דבי ר"ע ברובו: פ“ב מ”א אינו יוצא אחר המטה
אלא וכו' – ספרא אמור פרשה ב ח; מ“ד: לא ירבה לו נשים, אלא שמנה עשרה
וכו' לא ירבה סוסים, אלא וכו' וכסף וזהב לא ירבה לו מאד, אלא וכו' – ספרי
שופטים פיס' קנח–קנט; פ”ד מ“ה: דבר אחר דמי אחיך וכו' (ושלא יהו
המינין אומרים הרבה רשויות בשמים; והלא כבר נאמר); פ”ו מ“ד–מ”ה:
כלומר מפני מה זה תלוי וכו' אמר ר"מ וכו' ולא זו בלבד אמרו וכו' אינו
עובר עליו – ספרי תצא פיס' רכ“א (אמר ר"מ וכר' – ממשנת ר"מ!); פ”ז מ“ד:
הבא על הזכר ועל הבהמה והאשה המביאה את הבהמה אם אדם חטא וכו' – המדרש
ספרא מכיל' דעריות (דבי ר' ישמעאל!) קדושים פ”י ח, ו“הבא על הזכר” וכו'
– הוא פיסקא מן הרישא, כדי להכניס את מדרש־ההלכה: (והרגת את האשה ואת
הבהמה) אם אדם וכו‘; חוץ מאלו נכנס במשנתנו מדרש־הלכה: בפ"א מ"ו:
ומנין לגדולה וכו’914 – ספרי מסעי פיס' קס (עי'
שם); פ"ח מ“א: שנאמר כי יהיה לאיש בן, בן ולא בת, בן ולא איש, הקטן
פטור שלא בא לכלל מצות = ספרי תצא פיס' רי”ח, והוכנס כאן כל המדרש,
אע“פ שאינו צריך לראייתו אלא “בן ולא איש”; שם מ”ה: בן סורר ומורה נדון ע“ש
סופו וכו' – ספרי תצא פיס' רב בשם ר' יוסי (בבלי עב א: הגלילי), פ”י מ“ד:
אנשי עיר הנדחת אין להם חלק לעוה”ב שנאמר יצאו אנשים בני בליעל
מקרבך וידיחו את יושבי עירם. (ו)אינן נהרגים וכו' – “שנאמר” זה בא לקשר את
מדרשי ההלכה (עד סוף הפרק!) עם “אין להם חלק לעוה”ב“, אבל אינו ראיה
לו; שכל הלכות עיר הנדחת אין מקומן כאן אלא אגב “חלק לעוה”ב”. ופירוש
“שנאמר” זה הוא: ודין עיר הנדחת מפורש בתורה915;
זהו אפוא מדרש קדום, ובאמת אינו מתאים לספרי ראה פיס' צג (אבל מתאים
למ"ת 68); ומ“ה רישא: הכה תכה את וגו‘, החמרת וכו’ – מובא שם בספרי פיס' צד
ב”מכאן אמרו" (החמרת וכו'). אבל מכאן והלאה “החרם אותה” וכו' – ספרי פיס'
צד–צה (ועי' מ"ת 70); אבל המדרש: כליל לה' אלהיך אמר ר' שמעון, אם אתה
עושה דין וכו‘, אינו בספרי (גם בכ"י ר'), אלא שישנו במכיל’ דברים (מ"ת
70). יש כאן אפוא שימוש בדבי ר"ע (וסתם ספרי הוא ר' שמעון!) ובדבי ר'
ישמעאל (מין “תני ר' ישמעאל בדבי רשב”י")916, ועי' להלן.

מדרש קדום נמצא גם בפ“ב מ”ד: יוצא למלחמה וכו' שנאמר
והיתה עמו וקרא בו כל ימי חייו, שזה מובא בספרי שופטים פיס' קסא ב“מכאן
אמרו”, על־יד המדרש של ספרי, וכן מ“ה: אין רוכבין וכו' שנאמר וכו' – שם
פיס' קנז ב”מכאן אמרו“, וכן פ”ח מ“ד: היה אחד מהן גידם וכו' – מובא
(בלי “מכאן אמרו”) בספרי פיס' ריט על־יד הדרשה שלו; גם פי”א מ“ב –
בספרי שופטים פיס' קנב ב”מכאן אמרו". אלה הם אפוא מדרשים עתיקים,
“מדרש־סופרים” (ובוודאי שיש בפרשת המלך917 כמה מדרשים עתיקים מאד: מלך ולא מלכה; מקרב ולא מחוץ לארץ,
אחיך ולא אחרים; אלכסנדרה. הורדוס).

ואשר לתנא האחרון של משנת סנהדרין, הנה ראינו, שרבים
הם מדרשי־ההלכה במסכת זו, מהן מדבי ר“ע ומהן מדבי ר”י: זה מתאים לר'
שמעון תנא דספרי, שהיה שונה לפעמים “דבי ר' ישמעאל” (עי' לעיל), ונוטה
להם.

ואמנם כמה סתמות ישנם במסכת זו שהם לר' שמעון, ואלו הם918: סנהדרין פ“א מ”ג, פ“ב מ”ד, פ“ג מ”ג,
פ“ט מ”ב, מ“ג, פ”ו מ“ד–מ”ה, פ“ז מ”י; מכות פ“ג מ”ג, מ“ו, סנהדרין פ”ז
מ"ז.

משנת ר"ש, ישנה, כמו שראינו כבר919, גם בעירובין ובתמורה, וגם בשקלים כמה פרקים הם
ממשנת ר' שמעון.





הערות ופירושים

סנהד' פ“ג מ”א920: וחכ“א שני
הדיינין (הדינין) בוררין להן (עוד) אחד זה פוסל דיינו (דינו) של זה וזה
פוסל דיינו של זה דברי ר”מ וחכ"א אימתי בזמן שמביא עליהן ראיה שהן קרובין
או פסולין אבל אם כשרין (או) מומחין (מפי ב"ד) אינו יכול לפוסלן.

“מפי ב”ד" אין במשניות, ולא בכ“י מ', וגם בגמרא אינו בר”ח. “או” ליתא בכ“י פלו' במשנה ובר”ח בגמרא.

ומדברי ר"ל ור' יוחנן בירוש', ומדברי הגמרא נראה שלא גרסו
אלא “או מומחין” (“עד שיקבל עליו ב”ד שמומחה לרבים“, כנוסח הספרים וכ”י מ'
ורמ“ה בשם רש”י; ר“ח ורמ”ה: בפני ב"ד שמומחה וכו').

אבל חסרון “או” בכמה נוסחאות, וגם הקישור “כשרין או
מומחין”, בשעה שגם מומחה צ“ל “כשר” ולא קרוב, מוכיח שהכל נוסף, ע”פ דעת ר'
יוחנן שבבבלי.

ו“מפי ב”ד" (כ"י ב': מפני = בפני), זהו בוודאי לא “ב”ד
מומחה“, אלא שנתמנו ע”י ב“ד, “עד שיקבל עליו בפני ב”ד” (כנו' ר“ח ורש”י
שלנו), אבל בבכורות פ“ד מ”ד: ואם היה מומחה לבית דין וכו' טרפון פטור
אתה, שאתה מומחה לבית דין וכו' (וכאן בבבלי סנה' לג א: מומחה
לרבים, אבל בכ"י שם כבמשנה).

ובירוש' אמרו: כיני מתניתא דיינו של זה הא דיינו לא,
ובוודאי שצ“ל כמו שהגיה מהר”ם לונזאנו (ככר לאדן): הא דייניו לא, מעין
כיני מתניתא הסמוך: הא עדיו לא, וזו היא לדעתו של ר"ל, שהיא מוחלפת
בירוש' עם דעתו של ר' יוחנן, אבל הנכון כבבלי, וכן נראה מן הסיום של
הירוש‘: היך, אמרין וכו’.

והנוסח העיקרי במשנה הוא: וחכ"א שני הדינין בוררין להן
(עוד) אחד זה פוסל דייניו של זה וזה פוסל דייניו של זה וכו' אבל אם
היו כשירין אינו יכול לפוסלן.

והפירוש הוא, מעין “ה”ק" הראשון שבבבלי, כשזה בורר לו בית
דין אחד וזה בורר לו בית דין אחד שניהם בוררין להן עוד אחד, אבל לא, שזה
אומד נדון כאן וזה אומר נדון שם (וכך פירשו לר' יוחנן בירוש'), אלא, שאם
אחד מבעלי־דינין אומר “להוסיף דיינין” מוסיפין עוד ב“ד שלישי. וזהו פירוש
דברי הספרי דברים פיס' יב: היה אחד מהם רואה שחבירו נוצח
(שניצוח)921 בדין אומר יש לי עדים להביא יש לי ראיות [להביא] למחר אני [בא ו] מוסיף922 עליכם דיינים, וכברייתא שבתוס' פ”ו ד (שהביא גם הירוש' כאן):
לעולם מוסיפין הדיינין עד שיגמר הדין.

ו“שני הדינין” (חסר י') פירושו שני בתי הדין, וכן גם ב“משפט” (דב' כה א): ונגשו אל המשפט (“לדינא”).





תוס' סנהד' פ"ז ו':

אין מוסיפין על הדין] על הדין שדנין (ק“ו, ג”ש) באיזו
הלכה, אין להוסיף ראיות על ראיות בשעת הוויכוח, ומפרש למטה: כיצד אין
מוסיפין וכו'.

נגמרו דבריו אין רשאי להשיב וכו‘] כמפורש בתוס’ סוף
מקואות (ספרי חקת פיס' קכד): לא לכל אדם וכו'. ועי' תוס' נדרים פ“ו ה:
חזר ר”א ודנו דין אחר, פסח' כח א (מכיל'): חזר ר"י ודנו דין אחר, ועי' ספרי
קרח פיס' קיח.

אלא כמדותיו] ע“פ “מדותיו” ושיטתו (כמדת ר"א), עי' ס”ז
312: השיבות על ידיך השיבני על ידי. ירוש' שקלים פ“א ה”ג: וקשיא משיבין
לאדם דבר שאינו מודה בו.

אחד דן כנגד שנים וכו‘] עי’ תוס’סוף מקואות.

השיבו – שלש תשובות] תוס' אהלות פ“ב ז–ח, פ”ג ג.

אין דנין אלא במקום מכריעין] כלומר במקום שישנם
“המכריעין לפני חכמים” (קידושין כד ב), כמו אין נמנין אלא במקום גדול
(שלמעלה). והם הדנים לפני חכמים שבמע“ש, ועי' תוס' קידושין פ”א ד:
הכריעו חכמ‘, תוס’ חגיגה פ"א א.

פ"ז ז

אין שואלין מעומד] עי' ברכות כז ב: עמד השואל ושאל, ועי' ח"ד.

פ"ח א

יודעין לדבר] כפשוטו: יודעין לדון ולהתווכח (מעין
פי' הרמב"ם), כמו “ר' יהודה ראש המדברים בכ”מ“, ועי' בבלי יז ב וירוש'
שקלים ריש פ”ה.

פ"ז ז

ואין משיבין אלא במאורע, כ“י וינא: במודע, כלו'
במודעא, בהודעה תחילה לתורגמן, שהוא היה ממונה על סדר הוויכוחים (עי'
להלן). וכן יוצא מעדיות פ”ו מ“ג: אמרו לו לר”א מה ראית וכו‘, אמרו
לו לר’ נחוניא מה ראית וכו‘, אמרו לו לר’ יהושע מה ראית וכו'.





XV. עדיות 923

ספרות:

אגרת רש“ג, הו' לוין, 26; מונה”ז שער יג סי' ו; שי“ר בכ”ח ח“ה, 170 ואילך; גרץ, די”י ח“ד, 32 וציון 4; הופמן, Die erste
Mischna, 50 בהערה; דינר, מונ”ש 1871, 33, ואחריו אלבק Untersuchungen, 108 ואילך, (השאר רשום בס'
היובל להופמן, 92 בהערה); ולעומתו הלוי, דורות הראשונים כרך ה' 213
ואילך.

לעדיות פ"ד, ר' ישראל לוי, “אבא שאול” (ועי' “מבוא למשנה” שלי [לעיל עמ' 101 ואילך]).

“משרבו תלמידי שמאי והלל שלא שימשו כל צורכן רבו מחלוקות בישראל ונעשתה תורה כשתי תורות” אומר ר' יוסי924. המחלוקות. רבו בסוף ימי החורבן, ואחרי החורבן נשארו עוד כמה
מבני בית שמאי, והגדול שבהם – ר' אליעזר בן הורקנוס השמתי (מתלמידי
שמאי); בימיו רבתה המחלוקת עד שבאו לידי נידויו של ר' אליעזר925
ויצאה בת־קול ביבנה926 “הלכה כבית הלל בכל מקום”.

אבל מחלוקות רבו גם אחר־כך בין “תלמידי הלל”, כמחלוקת רבן
גמליאל ור' יהושע, ששלש מהן הביאו לידי הורדת ר"ג
מנשיאותו927.

כך היה המצב, והמצב הזה צריך היה להביא לידי אסיפת
חכמים, לידי אסיפת השמועות והעדויות ולידי בירור המחלוקות, אסיפתן
והגבלתן.

ואמנם בברייתא אחת בבלית928 שנינו (“תנא”): (רש"ג, 26: ואף) עדיות בו
ביום929 נשנית930 – (ולא היתה הלכה שהיתה תלויה בבית המדרש שלא פירשוה)931 (רש"ג שם: בו ביום נשנו כל בו ביום ואף וכו')932.

אבל נגד ברייתא בבלית933 זו עומדות כמה וכמה עובדות:

א) אין בעדיות שלנו אף “בו ביום” אחד שבמשנתנו (סוטה פ“ה מ”ב–מ“ה, ידים פ”ד מ“א–מ”ד).

ב) וכן אין בעדיות אף אחת מן ההלכות שנאמרו “ביום
שהושיבו את ראב”ע בישיבה" שבמשנתנו (ידים סוף פ“ג ושם פ”ד מ“ב = זבחים פ”א
מ"ג, ועי' להלן).

ג) ובין העדיות ישנן כמה עדויות, שנאמרו בימים ההם, אבל
לא “בו ביום”; וכמה עדויות שנאמרו בזמן קדום הרבה ל“בו
ביום”.

1) בעדיות פ“ח מ”ג שנינו: העיד ר' יהושע ור“י בן בתירא על
אלמנת עיסה שהיא כשירה וכו' אמר רבן גמליאל קבלנו עדותכם אבל מה נעשה
שגזר ריב”ז שלא להושיב בתי דינין על כך וכו'934.
זה לא היה אפוא “בו ביום”, מכיון שבו ביום היה ראב"ע
נשיא935.

2) שם מ“ה: העיד ר”ע משום נחמיה איש בית דלי שמשיאים האשה
על פי עד אחד, אבל בסוף יבמות מפורש: וכשבאתי והרציתי הדברים לפני רבן
גמליאל שמח לדברי וכו‘; אף עדות זו לא נאמרה אפוא בו ביום. ולא עוד
אלא שהלכה זו הובאה ביחוד בפ"ו מ"א בעדותו של ר’ יהודה בן בבא.

3) שם: העיד ר' יהושע על עצמות שנמצאו בדיר העצים וכו'
(עי' תוס'), וזו בוודאי, כמו שיוצא מן התוס‘, “עדות” היא שנדונה בזמן הבית,
ור’ יהושע דן בה.

4) גם עדותו של עקביה בן מהללאל (פ“ה מ”ו), שחי בלא ספק בזמן הבית936 בכל אופן לא היתה בו ביום937.

5) ו“שני הגרדיים שבאו משער האשפות שבירושלים והעידו
משום שמעיה ואבטליון” (פ“א מ”ג), – גם הם העידו בוודאי בזמן שירושלים היתה
בישובה, ושער האשפות מיושב יהודים; ולא עוד אלא שעדות זו חלה בוודאי
בימי שמאי והלל (עי' להלן).

6) ולא כל־שכן,. שעדות ש“העיד ר' יוסי בן יועזר איש צרידה” וכו' (פ“ח מ”ד) – לא היתה “בו ביום”938; אבל על משנה זו עוד נדבר להלן.

ואין אני נכנס עכשיו לשורת המשניות, פ“ב מ”ד–מ"ה, שאי אפשר שנאמרו בו ביום939.

ואשר ל“בו ביום”, הנה עיקר פשוטו הוא אמנם “באותו יום”, למשל: נדרה והיא ארוסה נתגרשה בו ביום וכו‘940; נדרה בו ביום נתגרשה בו ביום וכו’941, וכדומה הרבה.

וביחס לציון הזמן של איזה מעשה או הלכה: בו ביום
(=ביום ההקהל האחרון) ראה ר' טרפון חיגר עומד ומתריע
וכו‘942; ואלו מן ההלכות שאמרו בעליית חנניה בן
חזקיה בן גרון כשעלו לבקרו וכו’ ושמונה עשר דבר גזרו בו
ביום943; ר' אליעזר אומר בו ביום גדשו סאה ר' יהושע אומר בו ביום מחקו סאה וכו‘944; בו ביום אמרו כל המטלטלין וכו’945; בו ביום אמרו השוכח וכו‘946. אמר רבא והא תרוייהו בו ביום (“בעליית חנניה”) גזרו דתנן947 הספר והידים וכו’948.

אבל במשניות לפני “בו ביום” בא תמיד דבר המגדיר את ה“בו”,
שאליו הוא נמשך: כך בשבת, וכן בסוטה פ“ה מ”א דרשת ר"ע, שר' יהושע
מעיר עליה: כך היה דורש זכריה בן הקצב, ואחריו במ“ב: בו ביום (ביום של
המדרש הראשון) דרש ר”ע וכו' אמר ר' יהושע וכו'.

ואשר ל“בו ביום” שבידים: הנה בידים ספ“ג נזכרה “מחלוקת”
ב”ש וב“ה בשיר השירים או בקהלת ואחריו: אמר ר' שמעון בן עזאי מקובל אני מפי
ע”ב זקן ביום שהושיבו את ראב"ע בישיבה ששיר השירים וקהלת מטמאים את
הידים. אר"ע חס ושלום לא נחלק אדם מישראל על שיר השירים וכו' ואם
נחלקו לא נחלקו אלא על קהלת (וב"ה מטמאין) א“ר יוחנן בן יהושע בן חמיו של
ר”ע כדברי בן עזאי כך נחלקו (בשתיהן) וכן גמרו.

ר"ע אומר אפוא, כפשוטן של דברים, שב"ש וב"ה לא נחלקו
בשיר השירים, וההכרעה ביום שהושיבו היתה רק בקהלת, אבל בן חמיו אומר שנחלקו
בשתיהן וגמרו (ביום שהושיבו) בשתיהן. זהו אפוא וויכוח שאחרי אותו יום,
ומלשון “ואם נחלקו” יוצא שהוא לא היה באותו יום
בבית־המדרש949.

(ואמנם כך אפשר להוציא כנראה מירוש' (ברכות ותענית שם):
והיה ר' עקיבה יושב ומצטער ואמר לא שהוא בן תורה יותר ממני
וכו')950.

ואל הלכה זו מקושר בידים שם (פ“ד מ”א): בו ביום נמנו וגמרו
על עריבת הרגלים וכו' שר"ע אומר עריבת הרגלים כשמה. כאן “נמנו וגמרו” אפוא
נגד דעתו של ר"ע. ואחריה (במ"ב): בו ביום אמרו (בזבחים פ“א מ”א
ליתא!) כל הזבחים שנזבחו שלא לשמן כשרים וכו' חוץ מן הפסח ומן החטאת וכו'
אר"ש בן עזאי מקובלני מפי שבעים ושנים זקן ביום שהושיבו את ראב"ע
בישיבה שכל הזבחים הנאכלין שנזבחו וכו', לא הוסיף בן עזאי אלא העולה
ולא הודו לו חכמים951.

כאן נראה ש“בו ביום” אינו אחד עם “ביום שהושיבו את ראב”ע בישיבה“, כי קשה לומר952 שבן עזאי אמר, כי
“בו ביום” לא אמרו “כל הזבחים” אלא “כל הזבחים הנאכלין”, ומה שת”ק קורא “בו
ביום” קרא בן עזאי “ביום שהושיבו”.

גם עיקר “ביום שהושיבו את ר' פלוני בישיבה”, אין פירושו כלל יום שמינוהו נשיא953 אלא שהושיבוהו בסנהדרין בין זקני הישיבה954, כמו: העיד מנחם בן
סוגנאי שהו צבע וכו' וכשהושיבוהו בישיבה היו תמיהין עליו הכל
וכו‘955; כלם אחוזי חרב ביום שישב ר’ אליעזר
בן הורקנוס [בישיבה] שבו ביום שמו איש חרבו על
ירכו956; וזהו “זקן ויושב בישיבה”957. אבל למינוי נשיא נאמר958: הושיבוהו בראש ומינוהו נשיא (“עמדו ומינו אותו נשיא עליהן”)959, או “הלכו ומינו את ראב”ע בישיבה"960.

אחריו (במ"ג): בו ביום אמרו עמון ומואב מה הן בשביעית,
גזר ר' טרפון מעשר עני וגזר ראב“ע מעשר שני, א”ר ישמעאל אלעזר בן עזריה
עליך ראיה ללמד וכו' אמר ר' יהושע הריני כמשיב על טרפון אחי וכו' נמנו
וגמרו עמון ומואב מעשרין מעשר עני בשביעית. וכשבא ר' יוסי בן דורמסקית
אצל ר' אליעזר בלוד א“ל מה חידוש היה לכם בבית המדרש היום א”ל נמנו
וגמרו וכו' בכה ר' אליעזר ואמר סוד ה' ליריאיו ובריתו להודיעם, צא ואמור
להם וכו'961.

ר' אליעזר לא היה בבית־המדרש באותו יום, אבל אין מכאן
כל ראיה שהמעשה היה אחרי נידויו; שהרי דומה לו אנו מוצאים בר'
יהושע962.

ואחריו (במ"ד)963: בו ביום
בא יהודה גר עמוני ועמד לפניהם בבית־המדרש אמר להם מה אני לבא בקהל;
אמר לו רבן גמליאל אסור אתה אמר לו ר' יהושע מותר אתה וכו'
והתירוהו לבא בקהל.

כאן קופץ ר“ג בראש בתשובתו, ובוודאי שלא היה עושה כך
אחרי שהורידוהו, אפילו אם נאמר “שלא מנע עצמו מבית המדרש” גם אחרי
שהורידוהו, כדברי הבבלי (ברכות שם): ואף ר”ג לא מנע עצמו מבית המדרש (אפילו
שעה אחת)964 דתנן בו ביום בא יהודה וכו'.

מה יוצא לנו אפוא מכל דברינו אלה?

א) “בו ביום” נמשך תמיד להלכה שלפניה, בין שנרמז בה זמן (שבת) ובין שלא נרמז בה זמן (סוטה, ידים).

ב) “בו ביום” אינו אחד עם “ביום שהושיבו את ראב”ע בישיבה“, ו”ביום שהושיבו" קדם לו.

ג) ו“יום שהושיבו את ראב”ע בישיבה" אינו היום שנתמנה
בו לנשיא אלא יום שנכנס לסנהדרין, ואפשר שאז היה בן שש
עשרה965 או שמונה עשרה966.

ד) “בו ביום” אינו יום שנתמנה ראב"ע לנשיא.

ה) כמה עדויות שבעדיות לא נאמרו ביום שנתמנה ראב"ע לנשיא,
אלא בנשיאותו של ר"ג.

ועכשיו אנו באים לעיקר “עדיות” ולעדותה של התוספתא ריש עדיות.

בתוס' שנינו: משנכנסו חכמים בכרם ביבנה אמרו עתידה שעה
שיהא אדם מבקש דבר מדברי תורה ואינו מוצא מדברי סופרים ואינו מוצא וכו' דבר
ה' שלא יהא דבר מדברי תורה דומה לחבירו (ע"י המחלוקות)967. אמרו נתחיל מהילל ושמאי968, שמאי אומר מקב לחלה וכו'.

“משנכנסו חכמים בכרם ביבנה” – סידור זה של המחלוקות
(מחלוקת הלל ושמאי, ב“ש וב”ה, ר"א וחכמים) נסדר אפוא ב“כינוס” של חכמים
“בכרם ביבנה”, ב“בית המדרש”, או ב“כרם” ממש969.

ב“כרם” זה “דרש ראב"ע לפני חכמים”970, “דרש” משנה ישנה971 “הבנים יירשו
והבנות יזונו” (משנה שעל סיפא שלה חולק אדמון, ורבן גמליאל “רואה
את דברי אדמון”) בהיקש (מעין “גזרה שוה” שבביצה פ“א מ”ו); ב“כרם” זה נשאלה
שאלה ל(פני) חכמים בכור לכמה נאכל דרש ר“ט וכו' היה שם ר' יוסי הגלילי
כשבא תחילה לשמש את החכמים וכו' נסתלק ר”ט וקפץ ר“ע
וכו'972; ב”כרם" זה אמר ר' ישמעאל “שלשה דברים לפני חכמים”973, וב“כרם” זה שמע ר' ישמעאל בנו של ר' יוחנן בן ברוקא כמה הלכות974.

שם באותו “כינוס” ובאותו “כרם” נסדרו אפוא דברי שמאי והלל וב“ש וב”ה ומחלוקתם.

ויש רמז לדבר גם בברייתא אחרת, בתוס' למשנה סוטה פ“ז מ”ח (פרשת המלך)975:

מעשה בר' יוחנן בן ברוקא ור' אלעזר בן חסמא שבאו מיבנה
ללוד והקבילו פני ר' יהושע בפקיעין אמר להן ר' יהושע מה חידוש היה לכם
בבית המדרש היום. אמרו לו רבי תלמידיך אנו ומימיך אנו שותין. אמר להם
אי אפשר לבית המדרש בלי חידוש; שבת של מי היתה. אמר לו שבת של ר'
אלעזר בן עזריה. ובמה דרש976 הקהל את העם האנשים והנשים והטף אם אנשים באים ללמוד977 נשים
באות לשמוע טף למה בא וכו' ועוד אחרת דרש דברי חכמים כדרבונות מה דרבן זה
מכוין את הפרה להביא חיים לעולם כך דברי תורה מביאין חיים לעולם אי מה דרבן
זה מיטלטל יכול אף דברי תורה כן ת“ל וכמסמירות (נטועים) או אינן חסירין ולא
יתירין (עי' בבלי), ת”ל נטועים מה נטיעה פרה ורבה אף דברי תורה פרין ורבין;
בעלי אסופות אלו ת“ח ש[נכנסין ו]יושבין978 אסופות אסופות ואומרין979 על טמא טמא ועל טהור טהור (על טמא במקומו ועל טהור במקומו)980 שמא יאמר אדם בדעתו הואיל ואלו אוסרין ואלו
מתירין981 למה אני למד תורה מעתה ת”ל נתנו מרועה אחד (רועה אחד קיבלן)982 אל אחד בראן פרנס
אחד נתנן רבון כל המעשים ברוך הוא אמרן, אף אתה עשה לבך חדרי חדרים והכנס
בו (דברי ב“ש ודברי ב”ה)983 דברי המטמאין ודברי המטהרין984, אמר להם אין דור יתום שראב"ע שרוי בתוכו.

המעשה היה (כמפורש באדר"נ שם) “לעת זקנותו של ר'
יהושע”, בשעה שהיה “כבן שבעים” (מדר"י שם), והדבר היה – “בשבת של ראב”ע“.
מכאן הוציא הבבלי בברכות שם985 את סיפורו, שאחרי שהשלימו ר”ג ור' יהושע היה ר“ג דורש שתי986 שבתות וראב”ע שבת אחת. אבל בירוש' ברכות שם נאמר: אעפ"כ לא
הורידו אותו מגדולתו אלא מינו אותו אב בית דין.

ולפי כך וודאי שפשוטן של דברים הוא כמו “שבתי הייתה” שנמצא בברייתא שבפסח' לו א (אר"ע שבתי הייתה987 אצל ר' אליעזר ור' יהושע ולשתי להם עיסה ביין ושמן ודבש ולא
אמרו לי דבר) ובתוס' נגעים פ“ח ב988: אמר ר'
יהודה שבתי היית והלכתי אצל (ת"כ וירוש': אחר) ר' טרפון לביתו אמר
לי יהודה בני תן לי סנדלי וכו', כלומר שבת שלי במשמרות התלמידים
המשמשים את רבם (במעשה של ר“ע היו אז ביבנה ר”א ור' יהושע), וגם כאן
פירושו: שבוע של ראב”ע במשמרות התלמידים שביבנה. ובמדר"י שם נוסח
הדברים כך: כבר שבתו תלמידים ביבנה ולא שבת שם ר' יהושע, וכשבאו
תלמידים989 אמר להם וכו' ומי שבת שם וכו' אפשר
ששבת שם (ר') אלעזר בן עזריה ולא חידש לכם דבר וכו' (הדרשות שונות שם);
ואף בירוש' (שהשתמש בתוס') הנוסח: ומי שבת שם.

ראב“ע דרש בשבתו בפרשת הקהל את העם, בשעה שר'
יהושע היה זקן, והוא אחד התלמידים, ודרש בה שהאנשים באים “ללמ(ו)ד”
(בניגוד אל “והנשים לשמוע”), מעין שאמרו בשהש”ר פ"ב ה ג על הכינוס
שבאושא בשלפי השמד: שלחו אצל זקני הגליל ואמרו כל מי שהוא למד יבא וילמד
וכל מי שאינו למד יבא וילמוד וכו'.

ודרש ב“דברי חכמים כדרבונות”: בעלי אסופות אלו ת"ח שנכנסין ויושבין אסופות אסופות990 אלו
אוסרין ואלו מתירין וכו' ואתה הכנס בלבך “דברי המטמאין ודברי
המטהרין”.

כאן יש רמז ברור למחלוקות וסידורן, ויש רמז ברור ל“כינוס”
של חכמים (“שנבנסין”). וקרוב שהכינוס הזה היה באותו זמן, ונמשך בוודאי
כמה וכמה שבועות991.

ובאותו זמן היה ר' יהושע כבן שבעים, ז"א ארבעים שנה בערך
אחרי החורבן (ר' יהושע היה משורר במקדש, ואין לוי עובד פחות מבן
שלשים).

ואפשר שזהו הכינוס שנזכר בתוס' עדיות.

נשוב למסכת עדיות ומטרתה.

מטרתה של מסכת עדיות היתה אפוא לפי התוספתא: סידור המחלוקות התלויות, משמאי והלל ועד ימיה (של יבנה)992, ובירורן והכרעתן, ומטרה זו נראית עדיין, אף לאחרי כל
עיבודי המשניות והרכבתן, במסכת עדיות שלנו.

אבל לא ניתן מקום במסכת זו אלא להלכות שהן
במחלוקת: שמאי והלל, ב“ש וב”ה, ר' אליעזר ור' יהושע וכדומה, “הלכות
תלויות” בלשון הבבלי. “נתחיל מהלל ושמאי”, אומרת התוס', ז"א
ממחלוקותם.

אמנם רי"צ דינר מחליט, שעדיות כללה תחילה את כל
המשנה של אותו הזמן, והיא המשנה המסודרת הראשונה (וקצתה גם גרץ), ואחריו
החזיק אלבק בדעה זו, והוא מטעים את לשון “נתחיל” של התוס' שמכאן יוצא
לדעתו שזו היא התחלה של סידור משניות.

אבל מן המקור אין כל יסוד לדעה זו. התוס' מטעימה בפתיחתה,
שכשנכנסו חכמים בכרם ביבנה “אמרו שעתידה שעה שלא יהא דבר מדברי תורה דומה
לחבירו”, “שלא ימצאו הלכה ברורה ומשנה ברורה במקום
אחד”993, שלא תהא משנת תנא זה דומה למשנת
חבירו, זה מתיר וזה אוסר, זה פוסל וזה מכשיר, זה מטמא וזה מטהר, ואמרו לסדר
את המחלוקות.

ו“נתחיל” של התוס' אין פירושו שהם היו הראשונים
(המתחילים) בסידור משנה, ואף לא המתחילים בסידור הלכות של מחלוקות:
“נתחיל ב־” פירושו נתחיל בדבר זה ונגמור בדבר אחר (“מתחיל בתורה ומשלים
בנביא”, “מתחיל בגנות ומסיים בשבח”, וכדומה), אבל אין זאת אומרת שלא
“התחיל” אחר בדבר מעולם. והם לא היו אפילו הראשונים בסידור
מחלוקות, שהרי משנת חגיגה פ“א מ”ב לפנינו, משנה עתיקה שמסדרת מחלוקות
מיוסי בן יועזר ועד שמאי והלל; לכל היותר היתה יבנה הראשונה בסידור
סיסטמטי של מחלוקות ובהכרעתן.

ואם יש צורך בדבר להוכיח שהיתה משנה סדורה לפני עדיות994, הרי מעדיות עצמה (פ“ז מ”ב) יוצא כך:
העיד ר' צדוק על ציר חגבים טמאים שהוא טהור שמשנה ראשונה חגבים טמאים
שנכבשו וכו‘, ובתרומות פ“י מ”ט מסודרת “משנה ראשונה” זו בתור ת"ק.
חגבים וכו’, ואחריו: העיד ר“צ וכו', ז”א שהוסיפו על משנה ראשונה
הקדומה, אבל “משנה לא זזה ממקומה”. ופ“ז מ”ז ומ"ח: שהיו אומרים, ובתוס' שם:
שבראשונה היו וכו'.

אמנם לא כל המחלוקות של ב“ש וב”ה, ר"א ור' יהושע ואחרים, נכנסו למסכת עדיות שלנו.

אבל א) כבר נפסקה הלכה בכמה מהם995 לפני כינוס זה, וההלכה לא היתה אפוא “הלכה תלויה”.

וב) אין לנו מסכת עדיות בצורתה הראשונה, ולא אפילו
בצורה אחת, ממשנת תנא אחד, אלא מסכת עדיות שלנו מלוקטת ממשניות של
תנאים שונים, ממשנת ר"מ, ר' יהודה ור' יוסי; ויש דברים שהוציאם
רבי לגמרי ממסכת עדיות והכניסם במקומם (עי' להלן), ולא ראה צורך בדבר
לשוב ולשנותם בעדיות.

ובוודאי שעדיות שלנו חסרה כמה מחלוקות וכמה עדיות.

כך: א) אין בעדיות עדות ש“העיד בן בוכרי ביבנה” לפני ריב"ז, ולא קיבל ריב"ז עדותו (שקלים פ“א מ”ד: א"ר יהודה).

ב) ואין בעדיות עדות ש“העיד ר' יהושע בן בתירה” על בן
מגוסת שהיה בירושלים וכו' לקיים דברי ר"ע (במחלוקת עם ר"א, יבמות
פ“ח מ”ד).

ג) ואין בעדיות עדותו של בן שלקות, תוס' נדה פ"ו ו
(בבלי נב ב): כשתלך אצל ר"ע אמור לו עד מתי תינוקת ממאנת אם יאמר לך עד
שתביא שתי שערות אמור לו והלא במעמד כולכם העיד בן שלקות ביבנה עד
שתכלכל (ולא אמרתם לו דבר, בבלי) וכו' בן שלקות איני מכיר.

ובין הספירות של “שלשה דברים” (פ“ב מ”ד ואילך) אין
בעדיות “שלשה דברים א”ר אלעזר בן פרטא לפני חכמים וקיימו את דבריו וכו'
" (גטין פ“ג מ”ד), ועוד.

וכמה וכמה שינויים ישנם בעדויות שבמשנה בין פרק לפרק ובין המשנה והתוספתא.

אבל עלינו לעבור עכשיו לניתוח מקורותית של המסכת.





המסכת מתחילה במחלוקת שמאי והלל, שחכמים חולקים עליהם, ואומרים “לא כדברי זה ולא כדברי זה” (פ“א מ”א–מ"ג)996; אחריהם (מ“ד–מ”ה–מ"ו) הערות של התנאים השונים (ר"מ ור'
יהודה, עי' להלן).

אחריהם מחלוקות ב“ש וב”ה, ששמאי חולק עליהם (מ“ז–מ”ח,
מ“י–מי”א) ובשנים (מ“ח, מ”י) גם מחלוקת ר"ע (עי' להלן) וגם “הדנים לפני
חכמים” ור"ט (מ"י).

אחריהם “דברים שחזרו ב"ה להורות כדברי ב"ש” (מי“ב–מי”ד).

אח“כ (בפ"ב) באות עדויות והלכות ש”נאמרו"
במחלוקת בספירות של “ארבעה” ו“שלשה” דברים: ארבע עדויות של ר"ח
סגן הכהנים (מ“א–מ”ג, עי' להלן); שלשה דברים ש“אמר” ר' ישמעאל לפני
חכמים בכרם ביבנה (מ"ד), שלשה דברים אמרו לפני ר' ישמעאל (מ"ה), שלשה
דברים אמר ר' ישמעאל (מ"ו), שלשה דברים אמרו לפני ר"ע (מ"ז), שלשה
דברים אמר ר"ע (מ"ח), ונסמך לו (מ“ט–מ”י) דברי אגדה שהיה אומר: הוא היה
אומר – אף הוא היה אומר –.

אח“כ (בפרק ג') עשר מחלקות ר' דוסא וחכמים
(מ“א–מ”ו), ואח”כ שוב מחלקות בספורות: ארבעה ספקות ר' יהושע
מטמא וחכמים מטהרים (מ"ז), שלשה דברים ר' צדוק מטמא וכו' (מ"ח),
ארבעה דברים ר"ג מטמא (מ"ט), שלשה דברים ר“ג מחמיר כדברי
ב”ש וכו' (מ"י), אף הוא אמר שלשה דברים להקל (מי"א), שלשה
דברים ראב"ע מתיר וכו'.

ואח“כ (פ"ד כולו): אלו דברים מקולי ב"ש וכו' (משנת
ר"מ), ונסמך לו (פ“ה מ”א–מ"ה) קולי ב”ש של ר' יהודה, ר' יוסי, ר' שמעון ור'
אלעזר.

ואח“כ (מ“ו–מ”ז): עקביה בן מהללאל העיד ארבעה דברים וכו', שאינו אלא המשך של פ”ב מ"ג.

ואח“כ באה שוב שורה של עדויות (פ“ו–פ”ח): עדות ר'
יהודה בן בבא (פ“ו מ”א), ר' יהושע ור' נחוניא (מ"ב) ונסמך לה (מ"ג)
מחלוקת ר"א וחכמים על כזית בשר ועצם כשעורה הפורשים מאבר מן החי (שנזכר
במ"ב); עדות ר' יהושע ור' צדוק (פ"ז מ"א), ר' צדוק (מ“ב–מ”ד),
ר' יהושע ור' יקים (מ"ה), ר' יהושע ור' פפייס (מ“ו–מ”ז), מנחם בן
סגנאי (מ"ח), ר' נחוניא בן גודגדא (מ"ט), ר' יהודה בן בתירא (פ“ה
מ”א), ר"ש בן בתירא (שם), ר' יהודה בן בבא ור' יהודה הכהן (מ“ב,
והיא אחת מן העדיות שהעיד ר' נחוניא, פ”ז מ"ט!); ר' יוסי הכהן ור'
זכריה בן הקצב (מ"ב), ר' יהושע ור' יהודה (יהושע) בן בתירה
(מ"ג), יוסי בן יועזר (מ"ד), ר"ע (מ“ה, והיא אחת מעדויותיו של ר'
יהודה בן בבא בפ”ו מ"א!); ר' יהושע (שם). ונסמך לו (מ"ו): אר"א
שמעתי וכו' אמר ר' יהושע שמעתי וכו'; אח”כ (מ"ז): אמר ר' יהושע
מקובל אני מריב“ז וכו‘, שהיא בוודאי המשך עדותם של ר' יהושע ור’ יהושע
בן בתירא שבמ”ג!

כבר מתוך הרשימה הזאת אנו רואים שישנן באן כמה עדויות
כפולות, וכמה דברים שאינם עדויות כלל, וכמה דברים שמפסיקים
באמצע ענין.

מקורות שונים ומשניות שונית בולטים אפוא בעדיות. וכך יוצא גם מתוך ניתוח הפרטים:

פרק א' מ“א־־מי”א, הוא בעיקרו משנת ר' יהודה997, אלא שרבי השלימה והבנים בתוכה חלקים ממשנת ר"מ:

מ“א–מ”ב: שמאי אומר – והלל אומר – וחכ“א לא כדברי
זה ולא כדברי זה אלא וכו'; אבל במ”ג: הלל אומר וכו' ושמאי אומר
וכו' וחכ"א לא כדברי זה ולא כדברי זה (אלא)998 עד שבאו שני גרדיים משער האשפות שבירושלים והעידו משום שמעיה
ואבטליון שלשת לוגין וכו' וקיימו (חכמים)999 את דבריהם.

כאן ישנה משנה מורכבת של משנת ר' מאיר ומשנת ר'
יהודה; החצי הראשון, עד “וחכ”א" – ממשנת ר“מ, והשני – ממשנת ר' יהודה:
ר”מ שנה כאן כמו ששנה בחגיגה פ“א מ”ב (תוס' ובבלי שם): הלל אומר לסמוך
שמאי אומר שלא לסמוך1000; שם הקדים את הלל
הנשיא. וכך שנה אף כאן: הלל אומר מלא הין וכו' ושמאי אומר וכו‘. אבל
ר' יהודה שנה כאן: שמאי היה אומר וכו’ והלל היה אומר וכו' וחכ"א לא
כדברי זה ולא כדברי זה אלא שלשת לוגין מים שאובים פוסלין את המקוה.
מעשה שבאו וכו'1001. ואף וודאי שעדות זו של
שני גרדיים, שהעידו על “מעשה” ולא על “הלכה” – ודאי שהעידוה בימי שמאי
והלל, והם שקיימו את דברי העדים1002.

והמשכה של זו, מ"ד, שנויה כבר בסדר שלמעלה: ולמה מזכירין את דברי שמאי והלל וכו'.

מ“ה – ר”מ, ור' יהודה חולק עליה במ“ו, ודברי ר' יהודה במ”ו “אם כן” נמשכים למ"ד (ר' יהוסף אשכנזי).

מ“ז–מי”א – משנת ר' יהודה1003, שיש להן הקבלה בתוס' בשם ר' יהודה (ועי' להלן).

מי“ב–מי”ד: אלו דברים שחזרו ב“ה וכו‘, האשה שבאה ממדינת
הים ואמרה מת בעלי תנשא וכו’ – יבמות פט”ו מ“א–מ”ב, אבל בעדיות שנויה ראשה
בלשון שאינו מבדיל בין שלום למלחמה בעולם, ובין שלום לקטטה בינו לבינה,
וסתמה כחכמים דר' יהודה שם (מ“א ותוס' שם וכאן פ”א ו).

מי“ד שנויה בקיצור לענין אהל באהלות פ”ה מ“ד, וסתם
כב”ש בכלים פ“י מ”א סיפא, ופ“ט מ”ב במחלוקת ו“חזרו” לענין צמיד פתיל.
ומתוך תוס' אהלות פ“ה יא–יב יוצא שאחד מבני ב”ה זה שחזר לדברי ב“ש, הוא
ר' יהושע, אחד האחרונים מבני ב”ה1004.

פרק ב' מ“א–מ”ג, עדויות של ר“ח סגן הכהנים. מ”א:
העיד ארבעה דברים; מ“ב: אמר ר”ח סגן הכהנים מימי לא ראיתי וכו'
וחכ“א לא ראינו אינה ראיה וכו'; ז”א שלא קיבלו עדותו; מ"ג: אף הוא העיד
על כפר וכו' ועל מחט וכו'.

מ“ב נמצאת כולה בלשונה בזבחים פי”ב מ“ד (ועי' שם I), ומכיון שאין כאן בעדיות לשון “אף הוא
אמר” (או: העיד) – וודאי שמשנה זו לקוחה כולה מזבחים ואינה מארבעה דברים של
התנא השונה שבמ”א. לפיכך אנו צריכים לומר שבמ“א ישנן שתי עדויות,
הראשונה וזו ש”הוסיף ר“ע” במשנתו לעדותו של ר“ח (כך פירושו), אבל מי
ששנה מ”ב לא שנה “הוסיף”, או שחשב את שתיהן לאחת.

השונה הראשון של עדויות אלה הוא בוודאי ר“ע1005; וב”על מחט" וכו'
מסיימת הברייתא1006: אמר ר"ע זכינו וכו'. וא"כ בוודאי כולה ר"ע.

השונה האחרון הוא בוודאי ר“מ (עי' לעיל): לפי דרכך
אתה למד שהאשה וכו' = גטין פ”ב מ“ח: האשה וכו'; וזו היא המסקנא של ר”ע
ור"מ.

ממ"ד מתחילה שורה אחרת: שלשה דברים אמר פלו' (
||
אמרו לפני פלו'):

מ“ד: שלשה דברים אמר ר' ישמעאל לפני חכמים בכרם ביבנה
על ביצה טרופה וכו' ואם היתה כמין כובע וכו‘. בתוס’ טבול יום פ”ב ט: ירק של
תרומה וביצה טרופה נתונה על גביו כל הסדר העלין חבור דברי ר' יוסי ור'
שמעון [ר"מ]1007 ור' יהודה או' אינו חבור אלא הקלח שכנגד ידו על זו העיד ר' ישמעאל לפני

חכמים בכרם ביבנה שאין חבור אלא הקלח שכנגד ידו אמר ר' יוסי לא על זז העיד אלא על העשוי כמין כובע ש[אינו]1008
חבור (טבול יום פ“ג מ”ב – סתם ור' יוסי). משנת עדיות היא אפוא ר' יוסי1009. אבל נפלא הדבר שכאן נאמר
“לפני חכמים בכרם ביבנה”, ולא בכל המסכת, ורש“ס עמד ע”ז ואמר: כולה מכלתין
נמי נשנית שם באותו זמן והא דהני הכא בכרם ביבנה משום דעדותו דר' חנינא סגן
הכהנים בפני הבית היה(?) ועדות זו הועד בפניהם שם ביבנה וכו‘. אבל
אם כדברי מהרש“ס, למה לא שנו גם אחרי עדויותיו של עקביה בן מהללאל (שהיה
בזמן הבית), בתחילת פ”ו מ"א: "ר’ יהודה בן בבא העיד חמשה דברים לפני
חכמים בכרם ביבנה", וכדומה?!

ואולם בתוס' טבול יום שם בנו' ר“ש1010 נשמר נוסח התוס' בצורתה העיקרית: על זו העיד ר' ישמעאל בר'
יוחנן בן ברוקא בכרם ביבנה וכו' לא על זו העיד ר' ישמעאל בר' יוחנן בן
ברוקא בכרם ביבנה. ואמנם אצל “בנו של ריב”ב” אנו מוצאים כמה פעמים: אני
שמעתי ("מפי חכמים') בכרם ביבנה (עי' לעיל).

וכיו"ב אנו מוצאים בספרי נשא פיס' לא1011: משום ר' ישמעאל אמרו, והלכה זו שנויה במדרש־הלכה אחר
שבבבלי1012 בשם: ר' ישמעאל בנו של ר' יוחנן בן ברוקה.

היו אפוא תנאים בני־הדור, ששנו את דברי ר' ישמעאל בנו
של ריב"ב בלשון ר' ישמעאל סתם. ור' ישמעאל זה – יודעים אנו שהלך
מיבנה לאושא1013.

ואף סדר הספירות וזוגיהם שבעדיות כאן מוכיח שנכנס כאן
ממקור אחר, שכן מ“ה– מ”ו: שלשה דברים אמרו לפני ר' ישמעאל – שלשה דברים אמר
ר' ישמעאל ולא הודה לו ר“ע – מקבילים למ”ז–מ“ח: שלשה דברים אמרו לפני ר”ע –
שלשה דברים אמר ר“ע על שנים הודו לו וכו'; אבל למ”ד אין הקבלה אצל
ר"ע.

א“כ הוסיף וסיפח תנא זה מ”ד זו למשניות ה–ו, אע“פ שר' ישמעאל זה אינו ר' ישמעאל חבירו של ר”ע.

ואין ראיה מספרי תצא פיס' רפג: מכאן אמר ר' ישמעאל
שיבולת שבקציר וכו', מפני שזה ציטט ממשניות עדיות, ודינה כדין ספרי נשא
הנזכר, אבל בפיאה פ“ה מ”ב שנויה סתם.

אחרי מ"ד זו באים כאמור:

מ“ה: שלשה דברים אמרו לפני ר' ישמעאל ולא אמר בהם לא
איסור ולא היתר ופירשן ר' יהושע בן מתיא; מ”ו: שלשה דברים אמר ר'
ישמעאל ולא הודה לו ר“ע; מ”ז: שלשה דברים אמרו לפני ר"ע שנים משום
ר"א ואחד משום ר' יהושע (בתוס' עוד: ולא אמר בהן לא איסור ולא היתר, לא כשר
ולא פסול, לא טומאה ולא טהרה, מעין שאמרו במ"ה); מ"ח: שלשה דברים אמר
ר"ע על שנים הודו לו ועל אחד לא הודו לו, על סנדל וכו' ועל שירי תנור
וכו‘1014 והודו לו, ועל אחד לא הודו לו על כסא וכו’1015.

כל שורה זו (חוץ ממ"ד, ששנויה בתוס' טבול יום שם בלשון
“העיד”) לא נשנית בלשון “העיד” אלא בלשון “אמר”, וביבנה לא אמרו דברים
“לפני” ר' ישמעאל ולא “לפני” ר"ע, ולא אמרו לפניו “משום ר' יהושע”,
שהרי באותה יבנה העיד ר' יהושע בעצמו כמה פעמים1016.

והתנא השונה של מ"ח הוא בוודאי – ר' מאיר, כדברי רב הונא1017: מאן הודו לו (“על סנדל של סיידים שהוא טמא מדרס והודו לו”) ר' מאיר ומאן לא הודו לו1018 ר' יוסי.

ואשר למ“ז: שנים משום ר”א יוצאה אשה וכו‘1019
ומפריחי יונים פסולים לעדות; האחרונה סתם בסנהד’ פ“ג מ”ג1020, אבל בתוס' עדיות כאן: ור"א מכשיר וחכמים פוסלין, שלא כמשנתנו.

ואף השלישי שם: ואחד משום ר' יהושע השרץ בפי חולדה וכו'
(=טהרות פ“ד מ”ב), מוחלפת בתוס' שם, הי“ב: ר”א מטהר ור' יהושע מטמא
וכו', מעין פ“ג מ”ז (=טהרות פ“ו מ”ב).

נראה אפוא שכל שורה זו אינה לקוחה מתוך מסורת של עדיות
יבנה, אלא מתוך משנת־סידור של תנא שונה שאחריה – ר' מאיר, שקיבץ
וסידר שורות של מחלוקות (כפ"ד ועוד, עי' להלן).

ואף פ"ג כולו: א) המחלוקות של ר' דוסא וחכמים (שר' נתן
בתוס' מוסיף עליהן עוד אחת), ב) ד' ספיקות של ר' יהושע וג') שלשה וארבעה
דברים של ר“צ וחכמים ושל ר”ג וחכמים, שלשה דברים שר“ג מחמיר, ושלשה שמיקל,
ושלשה שראב”ע מתיר, – אף הם אינם אלא מתוך משנת־סידור של תנא סדרן ולא עדויות.

פרק ג'. מ“א = אהלות פ”ג מ“א, אבל בעדיות אין בד”ר:
אבל הנוגע וכו' אמר ר"מ אף בזה וכו' הכל טמא חוץ מן המגע עם המשא (דברי
ר"מ)1021 וכו' זה הכלל וכו'; זה נוסף אפוא בוודאי מאהלות,
וא"כ משנתנו שלא כר"מ.

מ“ב: אוכל פרוד וכו' וחכ”א מצטרף = טהרות פ“ח מ”ח, ושלא כר' יוסי שם.

מחללין מע“ש וכו' – מע”ש פ“א מ”ב – סתם כחכמים; תוס' מע“ש פ”א ד.

מטבילין ידים וכו' – חגיגה פ“ב מ”ה – סתם כחכמים.

מ“ג סיפא: חמש רחלות וכו' – חולין פי”א מ“ב, תוס' שם פ”י ד, ומכיון שר' ישמעאל בר' יוסי אומר בשם אביו: ארבע1022
גם משנתנו זו אינה ר' יוסי.

מ“ד: כל החוצלות וכו' – תוס' כלים ב”ב סוף פ"ד1023: בין של שעם ובין של שק ובין של צפור (“צפירא”), אבל של קנים ושל חילף טהור מכלום1024.

שם: כל הקליעות טהורות חוץ משל גלגילון; נגעים פי“א מי”א:
כל הראוי ליטמא טמא מת וכו' וגלגלון; תוס' שם: כל הגדולות בבהמה טהורות
ובאדם כולן טהורות חוץ משל שק ושל בגד.

מ"ה: הקלע וכו' תוס' שם בשינוים, ותוס' כלים – כנראה משנת ר' יוסי, אבל זו של עדיות משנת תנא אחר.

מ“ו: השבויה אוכלת בתרומה דברי ר' דוסא וחכ"א וכו'
כיצד – סתם כתובות פ”ב מ“ה כחכמים, אבל בפ”ב מ“ג: ר' יהודה אומר שבויה
שנשבית הרי היא בקדושתה, וא”ר יוחנן1025: ר'
יהודה ור' דוסא אמרו דבר אחד, ובירוש' שם (כז ע"ג): רשב“ל אמר אף להאכילה
בתרומה, על דעתיה דרשב”ל ר' יודה ור' דוסא שניהן אומרי' דבר אחד.

וקרוב אפוא שר' יהודה הוא ששנה מחלוקות אלו.

מ“ז: ארבעה ספיקות ר' יהושע מטמא וכו' – טהרות פ”ו מ“ב, ועי' נגעים פי”ג מ“ז וה”נ.

מ“ח–מ”ט1026 (שלשה דברים ר“צ
מטמא, ארבעה דברים ר”ג מטמא) שנויה בלשונה בכלים פי“ב מ”ה–מ“ו על יד
ובניגוד למשנת כלים שם מ”ג–מ“ה רישא, שהיא דעת התנא של כלים (ר'
יוסי); מ”ה–מ“ו שם הוסיף אפוא שם המסדר האחרון של כלים (רבי) מתוך
משנת עדיות. וזו של “תלוי המגרדות” ושל “טבלא שנחלקה לשנים” שבעדיות שם מ”ט
(כלים מ"ו), שנויה בתוס' כלים ב“מ פ”ב יב (בשם ר' נתן) –יג (בשם ר'
יהודה) במחלוקת ובשינויים (להי“ג=כלים פ”ה מ"ז).

מ“י–מי”ב = ביצה פ“ב מ”ו–מ“ח. ומכיון שגם ביצה פ”א מ“א–מ”ב לקוחה מעדיות פ"ד1027, קרוב שגם זו לקוחה
מעדיות. אלא שרבי הוסיף בביצה: ר' יהודה אומר אין מקרדין וכו' אבל
מקרצפין וכו‘, מביצה הוסיפו זה בעדיות, אבל סתם עדיות: ומקרדין
את הבהמה וכו’ (לדברי ראב"ע) – ר' יהודה היא.

ונראה שרוב פרק זה – ר' יהודה הוא.

בפרק זה אין כאן עדויות, אלא שורות של מחלוקות תנאים
שונים בני הדור של יבנה, ויש בהם דברים שהם תלויים במחלוקות ב“ש
וב”ה: חמש רחלות וכו' (מ"ג) כב"ה בחולין פי“א מ”ב; “שלשה דברים ר”ג
מחמיר" כדברי ב"ש (מ"י).

וקרוב על־כן שמחלוקות אלו נסדרו ביבנה, או מחלוקות תנאים שאחרי אותו דור של יבנה.

ולכל מ“ח–מי”ב אין להן הקבלה בתוס' עדיות כאן, אלא
להיפך – אחרי הקבלה למ“ז (תוס' שם פ"א יח) סמוכה שם (תוס' פ"ב א, חלוקת
הפרקים היא מקרית): ארבעה דברים ר' אליעזר מטהר וחכמים מטמאין, הלכות
שכולן שנויות במקומות שונים בכלים (כלים פ“ב מ”ח, פט“ו מ”ב, פכ“ו מ”ד ופ“ה
מ”י), והשניה “דף של נחתומים” (כלים פט“ו מ”ב) – חולקת על עדות של
עדיות פ”ז מ“ז, שהיא שנויה שם על “ארוכות של נחתומים” השנויה בכלים
פט”ו מ“ב רישא סתם כחכמים, ואולם בתוס' עדיות פ”ג א שנויה עדות זו על
“דף של נתתומים”. משנת התוס' מתאימה אפוא למשנת כלים וחולקת על משנת עדיות
ועל “עדותה”.

ואף פ"ד כולו ופ"ה מ“א–מ”ה, שמפסיקים בין פ“ב
מ”ג ופ“ה מ”ו, – הוכנסו כאן שלא במקומם (שכן מקומם בוודאי אחרי פ"א)
מתוך קובץ־משניות של תנא אחר ואינם מעיקר מסורת יבנה ועדויותיה.

פרק ד' כולו משנת ר“מ1028,
שסידר מחלוקות אלו של ב”ש וב“ה כקולי ב”ש. זו היא עדותו של ר' יוחנן בבמה
מקומות בירושלמי. ואמנם המחלוקת הראשונה (ביצה שנולדה) נשנית כך גם
במשנת ר' יהודה (תוס' ביצה רפ"א); אבל המחלוקת השניה (שאור) היא בוודאי
משנת ר“מ, כשיטתו בפסחים פ”ג מ“ח. וכמה הלכות השנויות בפ”ד – חולקים עליהן
חבריו של ר“מ. ומ”א–מ“ב, שהעבירן התנא מעדיות לביצה (פ“א מ”א–מ"ב), מוחלפות
מן המחלוקות הסמוכות להן לאחריהן בביצה שם, שב”ש לחומרא וב“ה לקולא, כמו
שאמר ר' יוחנן (“מוחלפת השיטה”), ו”גט ישן" ו“המגרש” (מ"ז) היא משנת ר“מ
בגטין פ”ח מ“ד ומ”ט, שאמרו עליה1029 שכל
הפרק ר“מ (תוס' פ"ח ו–ז וט'). ור”מ שנה גם פרק ב“דברים שבין ב”ש וב“ה
בסעודה”, ברכות פרק ח‘1030, ולעומתו שנויה בתוס’
ברכות פ“ו: דברים שבין ב”ש וב“ה בסעודה – ממשנת ר'
יהודה1031. ואפשר שאף פרק זה של ברכות היה מסודר
בראשונה במשנת עדיות של ר”מ, אלא שרבי העבירו מעדיות לברכות, כשם
שהעביר כמה הלכות של עדיות פ"ד למקומן.

ר' יוחנן מונה בפרק ד' “כ”ד דברים מקולי ב“ש”. אבל במשנתנו
אין לנו אלא עשרים ושתים, כי מ“ה היא מחלוקת אחת, כי “יש לו פרט” אינו
קולא אלא חומרא לבעה”ב. אבל כשם שמשנתנו חסרה אותה מחלוקת, שהוסיפח התוספתא
בראש השורה, כך חסרה מחלוקת אחת, שאין אנו יודעים אותה, ובכלל ישנן בודאי
בפרק זה הוספות ושנויים של מסדר המשנה (חוץ מן ההוספות שבדפוסים ובכי"י),
שהרי ר“מ בוודאי שלא שנה (במ"ו) “ר' יהודה אומר משום ב”ה טופח ומטפיח”,
אלא שזו הוספת מסדר המשנה. וחוץ מכל אלו הרי ישנן עוד כמה מחלוקות, שאפשר
היה לומר עליהן שהן מקולי ב“ש, שכבר העירו עליהן הבבלי (יומא פא א וש"נ)
והירושלמי (פאה פ“ו יט רע”ג ועוד), ואפשר שאחת המחלוקות הללו חסרה ממשנת
ר”מ.

סדר התוספתא לפרק זה שונה במקצת מסדר המשנה: א) ביצה
שנולדה ביו"ט, ב) הסך שמן וכו', ג) חבית של זיתים מגולגלים (אראב"צ
וכו')1032, ד) גט ישן, ה) המגרש את אשתו, ו) המדיר את אשתו, ז) כלכלת שבת, ח) שתי כיתי עדים.

סדר המחלוקות הוא: במקצתו בסדר המסכות ובמקצת על יסוד
אחר שאין אנו יודעים אותו: ביצה (מ“א–מ”ב); פיאה (מ“ג–מ”ה); שתי
המחלוקות שבמ“ו אפשר שנשנו דרך אגב בתרומות; הסך שמן וכו' נשנה אולי
יחד עם ההלכה שבתוס' תרומות פ”ח טו (ערלה פ“ב מי”ג) אע“פ שמקומו בטהרות
(עי' לעיל), ואף “זיתים מגולגלים” אפשר שנשנה בתרומות אגב “זיתים הנכבשים”
(פ“א מ”ט), וכדומה. ואח”כ קידושין–גטין (מ"ז), יבמות
(מ“ח–מ”ט), כתובות (מ"י רישא) כריתות או נדה (שם), מנחות
(ז שם), מעשרות (ז שם), נזיר (מי"א). [מלמד1033 משער שהסכימה החיצונה של ההלכות הכריעה את הסדר.]

אשר ליחסם של שאר תלמידי ר“ע לפרק זה, הנה בפ"ה
(מ“א–מ”ה) שנינו: ר' יהודה אומר ששה דברים מקולי ב”ש ומחומרי ב“ה
וכו' ר' יוסי אומר ששה דברים וכו' ר' שמעון (כנו' כל הספרים)
אומר שלשה דברים וכו' ר' אלעזר (כנו' רוב הספרים) אומר שני דברים
וכו‘, ובתוס’ נוסף: ראב”י אומר דבר אחד וכו'.

הראב“ד (בריש פ"ה) אומר: “כי התנאים שנזכרו בזה הפרק כולם
מוסיפים הם על התנא (כצ"ל) הראשון ששנה (כצ"ל) פ”ד כי התנא ששנה הפרק ההוא
ס”ל בהנך דהאי פירקא דב“ש לחומרא וב”ה לקולא".

ואמנם בכמה ממחלוקות אלה אנו מוצאים במשנה ותוספתא בפירוש ת"ק החולק:

א) ממ“א: דם נבלות – בניגוד לעדות של פ”ח מ“א ומנחות קג ב
(תוס' עדיות פ"ג ב) ור' יהודה חולק עליה (מנחות שם קד א, ירוש' שקלים פ"ח
ועוד); פירות שביעית, בשביעית פ”ד מ“ב (עי' לעיל) לת”ק ב“ש לחומרא, ור'
יהודה אומר חילוף הדברים זו מקולי ב”ש וכו‘; החמת – בתוס’ כלים ב“מ פי”ג ג:
והחמת בש“א מלאה ועומדת (“אע”פ שאינה צרורה") וכו' ר' יוסי בר' יהודה אומר
(כר' יהודה אביו) חילוף הן הדברים (עי' לעיל), ובכלים פכ”ו מ"ב: כל חמתות
צרורות טהורות וכו' רמ"א וכו' ר' יוסי אומר
וכו'1034, וכולם סוברים שבשאינה צרורה טהור.

ב) במ“ב: העוף וכו' – בחולין פ”ח מ“א (משנת ר' יוסי): העוף
עולה וכו' א”ר יוסי זו מקולי ב“ש וכו' (בבלי: הא קמ“ל מאן ת”ק ר'
יוסי), שחבריו חלקו עליו1035. תורמין זיתים וכו'
ובה”א אין תורמין – בתרומות פ“א מ”ד: אין תורמין זיתים על השמן וכו'
ואם תרמו בש“א תרומת עצמן בהן ובה”א אין תרומתן תרומה, ובירוש' (תרומות
פ“א מ רע”ד): אשכח תני בשם ר' יוסי אין תורמין וכו' (כבמשנה) ושם
בסע“ד: אשכח תני (בשם ר' יוסי) אין תורמין זיתים על השמן וכו' ואם תרם
תרומתו תרומה ואין צריך לתרום דברי ר' מאיר ר' יוסי אומר בש”א תורמין
ובה“א אין תורמין הכל מודין שאם תרם שאינו צריך (תוס' פ"ג יד:
שצריך)1036 לתרום שנייה. ונראה אפוא שר”מ שנה ב"ש לחומרא.

המעיסה ב“ש פוטרין וכו' – ר”מ שנה: החליטה ב“ש מחייבין וב”ה פוטרין, ושתיהן שנויות יחד בחלה פ“א מ”ו (עי' לעיל).

ג) קהלת – בידים פ“ג מ”ה חולקים עליו ת“ק, ר' יהודה ור'
יוסי, ולפי הברייתא (או המשנה) במגילה ז ע”א: רמ"א קהלת אינו מטמא את
הידים ומחלוקת בשיר השירים ר' יוסי אומר שיר השירים מטמא את הידים ומחלוקת
בקהלת.

מי חטאת שעשו מצותן ב“ש מטהרין וכו' – בפרה פי”ב מ“ד: מפני
שאמרו מי חטאת שעשו מצותן אין מטמאין, וא”כ שנו ב“ה לקולא, אבל ר”ג
בתוס' פי“ב יב, אומר: שמא תטמא, ור”ג מבית הלל, וכן “העיד ר' חנינא
משום חמשה זקנים שבאו מיהודה”1037.

הקצח וכו' – סתם טבול יום פ“א מ”ה כב"ה.

ד) ר' אלעזר (כצ"ל) אומר וכו' דם יולדת שלא טבלה בש“א
כרוקה וכמימי רגליה (שמטמאין לחין ואין מטמאין יבשין) ובה”א מטמאין לח ויבש
ומודים (ב"ש) ביולדת בזוב שהיא מטמאה לח ויבש – בנדה פ“ד מ”ג שנינו: דם
נכרית ודם טהרה של מצורעת ב“ש מטהרים ובה”א כרוקה וכמימי רגליה (שמטמאין
לחין ואין מטמאין יבשין). דם יולדת שלא טבלה וכו‘. המשנה שנתה אפוא ברישא
כדברי ר' יהודה בעדיות כאן מ"א ובסיפא כדברי ר' אלעזר, כאילו אין
כאן כל מחלוקת. אבל בתוס’ נדה פ“ה ה–ו שנינו: דם הנכרית ודם הטהרה של
מצורעת בש”א הרי הן כדם מגפתה (טהורים). דם היולדת שלא טבלה מטמא לח ואין
מטמא יבש דברי ר' מאיר ור' יהודה אומר מטמא לח ויבש. ר' אלעזר
(כצ"ל) אומר מקולי ב“ש ומחומרי ב”ה בש“א מטמא לח ואין מטמא יבש ובה”א מטמא
לח ויבש. אמרו ב“ש לב”ה אי אתם מודים בנדה שאם הגיע זמנה לטבול ולא
טבלה שהיא טמאה אמרו להן בית הלל לבית שמאי לא אם אמרתם בנדה וכו'
תאמרו ביולדת שאם תטבול היום ותראה למחר שהיא טהורה אמרו להן (בית
הלל)1038 יולדת בזוב תוכיח אמרו להן (בית שמאי)1039 יולדת בזוב הוא הדין והוא התשובה (וגם היא טהורה!).

בבבלי שם שאלו: למימרא דפליגי (ביולדת בזוב) והתנן ומודים
ביולדת בזוב, ותירצו: כאן (ברייתא) שספרה, כאן (מתני') שלא ספרה. והביאו
ברייתא אחרת דמסייעא: יולדת בזוב שספרה ולא טבלה וראתה הלכו ב“ש לשיטתן
וב”ה לשיטתן, וזו – כפשוטו – אינה ראיה לתירוצו של הבבלי, אלא ראיה
שחולקים. ואמנם הברייתא הבבלית שם מוגהת, שהם שנו: אמרו להן ב“ה לב”ש
אי אתם מודים בנדה וכו' אמרו להם ב“ש לב”ה לא אם אמרתם בנדה וכו‘. אבל
בתוס’ שנינו: אמרו להם ב“ש לב”ה וכו' אמרו להם ב“ה לב”ש לא אם אמרתם
בנדה וכו‘. וזו מוכיחה שב“ש לחומרא וב”ה לקולא. אלא שזו אינה משנת ר’
אלעזר, אלא משנת ר"מ, ששנה כאן ב“ש לחומרא, ושנה ע”כ כב“ה: מטמא לח
ואין מטמא יבש; ולמטה בתוס' נשתבשה התוס' ע”פ הבבלי, אבל גם בבבלי אין כאן
“בית הלל”, “בית שמאי”, ואמרו להן יולדת בזוב – ב"ש הוא שאמרו כך. וא“כ
ר”מ חולק על ר“א, ור' יהודה שנה כר”א. ואמנם משנת נדה שנתה עדיות פ“ה מ”א
ומ“ד סתם, ותוס' עדיות מ”א שונה חמשה ולא “ששה”, והששי הוא ר'
יהודה כר"א כאן!

ארבעה אחים וכו' – המשנה גם ביבמות פ“ג מ”א. אבל בתוס‘1040
שנינו: ר' שמעון אומר יקיימו אבא
שאול אומר קול היה להן לב“ה בדבר זה. הם שנו אפוא: בש”א יוציאו ובה"א
יקיימו. התוס’ מנתה בדברי ר' יהודה: חמשה דברים, ובאמת הם חמשה אלא
שחשבו כנראה “דם נכרית ודם טהרה של מצורעת” לשנים. ובדברי ר“ש לא מנתה
“הקצה”, אבל מנתה במקומו (ה"ז): המקשה וכו' (תוס' נדה פ"ה ז). אבל אפשר
שקיצרה וסמכה על משנתנו, והוסיפה: ר"ש בן יהודה בשם ר”ש.

חוץ משינויים אלה היא מוסיפה עוד (ה"ו): ראב“י אומר דבר
אחד מקולי ב”ש וכו' (תוס' זבחים פ"ד ט) – כסתם זבחים פ“ד מ”א (ועי' בתוס'
זבחים שם).

אנו רואים שר“מ בכל אופן חולק על ארבעת התנאים ה”מוסיפים“,
אבל כבר ראינו שגם במחלוקות שמנה ר”מ ישנם תנאים ששונים כמה מאלה
מחומרי ב“ש וקולי ב”ה.

והתנאים האלה אינם מוסיפים על ר"מ, ואינם מוסיפים זה על זה
(עי' גם מ“ש בריש פ”ה), אלא כל אחד שנה דבריו, ורק דבריו, והמסדר האחרון
הוא שסידרם יחד.

למחלוקות של פ"ד

מודים: ר' יהודה (מ“א, מ”ו ומודים, שם סופה, מ“י סדין, מי”א מי שנדר). חולק בכלכלת שבת, מ"י (תוס').

ר' אלעזר ור' שמעון מודים במ"ח (תוס' יבמות מ"א ובבלי שם יד א–ב).

ר' שמעון חולק במ“ו לפי ר”ש בן יהודה בתוס' טהרות.

במחלוקות של פ"ה

ר' יהודה במ“א דם נבלות, חולק על ריש מ”ח; “חכמים”
חולקים עליו גם בביצה נבלה (תוס'). בפירות שביעית חולק עליו ת“ק בשביעית;
בחמת חולק עליו ת”ק בתוס' כלים, וכלים פכ“ו כ”אית תניי תני" שבירוש' כלאים
פ“ו, ר”מ ור' יוסי אפשר שיודו למשנה זו ולא ת"ק, ולנוסח שלנו –
לא ר' יוסי.

ר' יוסי במ“ב: תורמין, בניגוד לתרומות מ”א, המעיסה
בניגוד לחלה פ“א; גר שנתגייר בניגוד לראב”י בתוס' פסחים, ששונה כב"ש,
ור"מ בס“ז כב”ה (עי' ס"ז שלי);

ר' שמעון במ“ג, בקהלת חולקין עליו ת”ק ור' יהודה ור'
יוסי, או למגילה ז א – ת“ק (ר' יהודה) – ר' יוסי ור”מ; במי חטאת – משנת
פרה.

ר' אלעזר במ“ד, בדם יולדת מודה לו ר' יהודה,
ור"מ חולק בתוס' נדה, בארבעה אחים חולק ר' שמעון, ואבא שאול חולק
(בתוס'). ואעפ”כ לא מנוה לא ר' יהודה ולא ר' שמעון.

זאת אומרת שאין כאן לפנינו אלא ליקוט מקרי, שלקט רבי ממשניותיהם של ר“מ, ר' יהודה, ר' יוסי ור”ש ור"א.

גט ישן והמגרש (פ“ד מ”ז) בוודאי ממשנת ר"מ בגטין.

מ“ז האשה מתקדשת – קיצור (והתבונן: כדברי ב"ש) ממשנת קידושין, מי”ב – מאהלות.

פרק ה' מ"א ביצת הנבלה (כדברי בית שמאי) – ממשנת ר' יהודה לחולין או לתמורה; אוכלין פירות שביעית (כדברי) – משביעית.

מ“ב העוף (כדברי) – ממשנתנו משנת ר' יוסי לחולין,
וכן תורמין (כדברי) – ממשנת תרומות שלו; מטבילין בחרדלית ממשנת מקואות שלו.
במ”ג, ר' שמעון: קהלת – ממשנת ידים שלו.

ומכאן אנו למדים, שגם ר' יהודה, ר' יוסי ור"ש (לפחות)
שנו שורת הדברים מקולי ב“ש לפי דעתם, שהרי יש בשורות אלו כמה מחלוקות שלא
נבנסו במשנתנו במקומן, וא”כ – כאן בעדיות שלהם היה עיקר
מקומן.

מן פ“ה מ”ו ואילך מתחילות שוב העדויות:

פ“ה מ”ו–מ“ז: עקביא בן מהללאל העיד ארבעה דברים; זהו
המשך של פ”ב מ“א–מ”ג (ר"ח סגן הכהנים העיד ארבעה דברים) ומכאן מתחילה שוב
שורה של עדויות, שהיא נמשכת עד פ“ח מ”ג.

השונה של מ“ו–מ”ז הוא בוודאי – ר' יהודה:

הוא היה מתיר שעד בכור בעל מום שנשר והניחו בחלון ואח"כ
שחטו וחכמים אוסרים – סתם כר' יהודה בבכורות פ“ג מ”ד: שער בכור בעל
מום שנשר והניחו בחלון ואח"כ שחטו עקביא בן מהללאל מתיר וחכמים אוסרים
דברי ר' יהודה אמר ר' יוסי לא בזה התיר עקביא אלא בשער וכו' ואח"כ
מת וכו‘1041, תוס’ כאן פ“ב ט' ושם פ”ב יח–יט.

ואח"כ: הוא היה אומר אין משקין וכו' דוגמא השקוה ונדוהו
ומת בנדויו וסקלו בית דין את ארונו (משנת חבריו, שהביאה ר' יהודה, וחולק
עליה:) אמר ר' יהודה חס ושלום שעקביא נתנדה וכו'1042.

וכולה ר' יהודה.

שם: הוא היה מטמא שער הפקודה ודם הירוק וחכמים מטהרין.

בנגעים פ“ה מ”ג: איזה הוא שער פקודה וכו' אר"ע מודה
אני בזה שהוא טהור, איזה הוא שער פקודה (“שהוא טמא”) מי וכו' אמרו לו כשם
שבטלו את דברי עקביא אף דבריך אינן מקוימין. אבל בעדיות לא נתפרש
“איזה הוא שער פקודה”.

ובדם הירוק שנינו בנדה פ“ב מ”ו: הירוק עקביא וכו' וחכמים
מטהרין אר"מ אם אינו מטמא משום כתם מטמא משום משקה ר' יוסי אומר לא
כך ולא כך. וגם זה לא נזכר בעדיות.

פרק ו': ר' יהודה בן בבא העיד חמשה דברים וכו' ועל היין בן ארבעים וכו' ועל תמיד של שחר שקרב בארבע שעות.

בברכות פ“ד מ”א: תפלת השחר עד חצות ר' יהודה אומר עד ארבע שעות, כמו שמפורש בתוס' רפ“ג1043: שהרי
תמיד של שחר קרב והולך עד ארבע שעות; ירוש' שם ז ע”ב: מעדות למד ר'
יהודה1044. וא"כ סתם זה דעדיות – ר' יהודה1045.

מ“ב: העיד ר' יהושע ור' נחוניא וכו' על אבר מן המת שהוא טמא שרא”א לא אמרו אלא על אבר מן החי וכו'.

מ“ג: כזית בשר הפורש מאבר מן החי ר”א מטמא ור' יהושע ור'
נחוניא מטהרים עצם כשעורה הפורש מאבר מן החי ר' נחוניא מטמא ור“א ור' יהושע
מטהרין וכו‘; בתוס’ כאן פ”ב י1046 הקבלה למ“ג
שלנו בסגנון אחר, ור' שמעון אומר בשתיהן: תמיהני אם טמא ר”א (ר'
נחוניא) לא טמא אלא וכו‘; זו שבתוס’ היא אפוא משנת ר"ש, ורבי (בתוס')
משיב על דברי ר' יהושע.

ונראה שמ“ב–מ”ג אינן משנת ר' יהודה, שכן ר' יהודה
חולק (בפ“א מ”ז) על סוף מ“ג: רוב בניינו ורוב מניינו של מת אע”פ שאין בהן
רובע1047.

פרק ז'. מ"א: העיד ר' יהושע ור' צדוק וכו'
||
שר' אליעזר אומר חייב וכו' וחכ"א אין וכו'.

החצי השני היא משנת בכורות פ“א מ”ו: המפריש פדיון פטר
חמור ומת רא“א וכו' וחכ”א וכו‘. העיד ר’ יהושע ור' צדוק על פדיון פטר
חמור שמת שאין כאן לכהן כלום.

העדות לקוחה כאן מעדיות, שהרי בבכורות לא היה צריך לכפול ולשנות: על פדיון פטר חמור שמת, שהרי אנו עוסקים בהלכה זו.

ולהפך “שרא”א וכו'' וחכ"א וכו' " בעדיות לקוח ממשנת בכורות.

וכיו“ב מ”ב: העיד ר“צ וכו' שמשנה ראשונה וכו' – בתרומות פ”י מ“ט “משנה ראשונה” הוא ת”ק, ואחריו: העיד ר"צ (עי' לעיל).

מ“ג: העיד ר”צ על זוחלין שרבו על הנוספין שהם כשרים וכו‘, מ“ד: העיד ר”צ על זוחלין שקלחן בעלה אגוז שהן כשרים וכו’.

במקואות פ“ה מ”ה: העיד ר“צ על הזוחלין שרבו וכו' כשרים
ונוטפים שעשאן זוחלין סומך אפי' מקל אפי' קנה אפי' זב וזבה יורד וטובל דברי
ר' יהודה ר' יוסי אומר כל דבר שהוא מקבל טומאה אין מזחילין בו, ובפרה
פ”ו מ“ד: עלי קנים ועלי אגוז כשרים זה הכלל דבר שהוא מקבל טומאה פסול
וכו'. ואמרו בזבחים כה ב: א”ר יוחנן מעדותו של ר' צדוק נישנית משנה
זו.

וא"כ השונה משנה זו דעדיות – ר' יוסי הוא.

מ“ה: העיד ר' יהושע ור' יקים איש חדיד על קלל של חטאת
שנתנו ע”ג שרץ שהוא טמא שר“א מטהר. בפרה פ”י מ“ג: קלל של חטאת וכו' נתנו על
גביו ר”א מטהר וחכמים מטמאים, תוס שם פ"י ה.

שם: העיד ר' פפייס על מי שנזר וכו' – נזיר פ“ג מ”ב: וזו עדות העיד וכו',
וכל פ"ג של נזיר הוא משנת ר' יהודה.

מ“ו: העיד ר' יהושע ור' פפייס וכו' שרא"א שולד שלמים
לא יקרב שלמים וחכמים אומרים יקרב (מתמורה פ“ג מ”א) א”ר פפייס וכו' –
הכל תמורה שם: רא“א וכו' וחכמים אומרים וכו' העיד וכו' א”ר פפייס וכו' (ושם
דברי ר"ש: לא נחלקו וכו', אבל רישא שם חולקת עליו).

מ“ז: הם העידו על ארוכות של נחתומים שהן טמאות שר”א
מטהר. בכלים פט“ו מ”ב: ארוכות של נחתומים טמאות וכו' דף של נחתומין
שקבעו בכותל ר“א מטהר וחכמים מטמאין. המחלוקת היא אפוא ב”דף“, ולא
ב”ארוכות“, וכן שנויה מחלוקת זו בתוס' עדיות פ”ב א, בין “ארבעה דברים” שר“א
מטהר וחכמים מטמאין (אחרי “ארבעה ספיקות” של ר' יהושע, שם בפ“א יח, משנה
פ”ג מ"ז). ובתוס' פ”ג א: העיד ר' יהושע ור' פפייס על דף של נחתומים
שחיברו במריש או בקורה ושקבעו במסמר שהוא טמא שר"א מטהר.

וא"כ משנת כלים כתוספתא, ומשנת עדיות חולקת.

שם: תנור שחתכו חוליות וכו' – המחלוקת גם בכלים פ“ה מ”י.

שם: הם העידו שמעברים את השנה על תנאי. (ו)מעשה בר"ג
שהלך וכו' לכשירצה ר"ג וכו'. המעשה הזה הוא כנראה יסוד העדות, וא“כ
המעשה מתחילת נשיאותו של ר”ג.

מ“ח – בכלים פ”ה מ"ח סתם כעדות זו.

מ“ט: העיד ר' נחוניא (יוחנן)1048 בן גודגדא על החרשת וכו' – כולה בלשונה בגטין פ”ה מ"ה (“מפני
תקון”).

ורישא: על החרשת שהשיאה אביה שהיא יוצאה בגט – ביבמות פי“ד
מ”ב בתוך דברי החכמים החולקים על ר' יוחנן בן נורי, שהביאו עדות זו
לראיה לדבריהם (תוס' שם); ירוש' שם יד ע"ב1049: ולא עידות היא. אף זו כיוצא בה. ומוסיפין על העדות.

והעדות השניה: ועל קטנה בת ישראל שנשאת לכהן שהיא אוכלת
בתרומה – להלן פ“ח מ”ב: העיד ר' יהודה בן בבא ור' יהודה הכהן על קטנה בת
ישראל שנשאת לכהן שהיא אוכלת בתרומה כיון שנכנסה לחופה אע"פ שלא נבעלה,
ובתוס' פ“ג ב: על בת ישראל1050 שנישאת לכהן שכיון שנכנסה לחופה אע”פ שלא נבעלה שר' אליעזר אומר תיבעל1051
וכן היה ר' אליעזר אומר לא ישא כהן אשה עד שתגדיל1052.

וודאי ששתי עדויות אלו משני מקורות הם, כי תנא אחד היה
שונה: הוסיף ר' יהודה בן בבא ור' יהודה הכהן כיון שנכנסה לחופה וכו'
(וכדומה), ובוודאי שגם עדותו של ר' נחוניא נגד ר' אליעזר
היא1053.

ובוודאי שעדותו של נחוניא, שהיה שוער בבית המקדש, קדומה
לזו של פ"ח, ולא ביבנה “בו ביום” נאמרה, שהרי הוא היה זקן מר' יהושע
(שכן הוא אומר לר' יהושע: “בני חזור לאחוריך”).

ועל המריש הגדול וכו' – כב"ה בברייתא1054.

פרק ח'. מ“א (תוס' פ"ג ב): העיד ר' יהושע בן בתירא על דם נבלות שהוא טהור1055 – למעלה בפ”ה מ“א שנינו:
ר' יהודה אומר ששה דברים מקולי ב”ש ומחומרי ב“ה דם נבלות ב”ש מטהרין
וב“ה מטמאין. ואמרו בפירוש בבבלי1056, שפ”ח מ“א ופ”ה מ"א חולקים (עי' תוי"ט).

אבל כנראה כבר ר' יוסי בנו של ר' יהודה ביקש לפשר
ביניהם: א"ר יוסי בר' יהודה אף כשטימאו בית הילל לא טימאו אלא בדם שיש בו
רביעית וכו'1057.

אבל וודאי שמי ששנה פ“ח לא שנה מחלוקת ב”ש וב“ה זו
מקולי ב”ש אלא מחומריהם, כשם שר"מ (פ"ד) לא חשב את זו בין קולי
ב"ש.

ובדרכנו הרווחנו,‏ שאין פ"ח משנת ר' יהודה.

שם: העיד ר' שמעון בן בתירא על אפר חטאת וכו' הוסיף ר"ע (על)1058 הסולת וכו'.

כבר אמרתי, ש“הוסיף” זה כ“הוסיף ר”ע" שבפ“ב מא – הוספת
משנתו של ר”ע בעדותו של התנא ש“העיד”; ואע“פ שאמרו כאן
בבבלי1059 ובירושלמי1060: מעדותו של ר"ע נשנית משנה זו (של חגיגה פ"ג: הכלי מצרף
מה שבתוכו לקודש), אין הכוונה לעדות, שהעיד ביבנה, אלא לחלק שהוסיף במשנתו
בעדותו של ר' שמעון בן בתירא, אע”פ שאין “מוסיפין על העדות” (ירוש'
יבמות לעיל). ומכיון שעדותו של ר' יהושע בן בתירא שברישא היא בוודאי ממשנת
ר"מ, שחשבה לחומרי ב“ש (עי' לעיל), ומכיון שגם “הוסיף ר”ע” שבפ“ב מ”א
הוא ממשנת ר"מ1061, קרוב שגם זו – ממשנת ר"מ.

מ“ב: העיד ר' יהודה בן בבא וכו' – עי' לעיל פ”ז מ“ט,
ומכיון שזו של מ”א רישא חולקת על משנת ר' יהודה, בוודאי שגם מ“ב שלנו השונה
מזו של פ”ו מ"ט – משנת ר"מ.

מ“ג: העיד ר' יהושע ור' יהודה בן בתירא על אלמנת עיסה שהיא
כשרה לכהונה וכו' והעיסה כשרה לטמא וכו' – בתוס' עדיות פ”ג ב; בית דין
שלאחריהן אמרו נאמנת עיסה לטמא וכו' אבל באלמנת עיסה לא
נגעו1062. ולפי הבבלי בקידושין שם ר' יוסי ורשב"ג חולקים על עדות זו.

סופה של משנה זו, הוא כמו שהעירותי כבר במ“ז: אמר ר' יהושע
מקובל אני וכו' שאין אליהו בא לטמא וכו' כגון אלו אליהו בא לטמא ולטהר לרחק
ולקרב ר' יהודה אומר לקרב אבל לא לרחק רש"א וכו' וחכ"א לא לרחק
ולא לקרב (וחולקים על ת"ק ור' יהודה) וכו'. **ת”ק** הוא אפוא לא ר'
יהודה ולא ר"ש, אבל בתוס' פ“ג ד: ר' מאיר אומר לקרב אבל לא לרחק ור'
יהודה אומר חילוף הדברים, וזו מוחלפת מן המשנה, אבל לפי־זה יוצא
שת”ק אינו ר"מ. אבל בכי“מ: וחכ"א לקרב ולא לרחק (אלא לעשות שלום
בעולם)1063 שנ' הנה אנכי שולח וכו' והשיב
וכו'. וא”כ לפי־זה “חכמים” הם ר"מ שבתוס' ובדברי ר' יהודה גרסינן: לרחק
אבל לא לקרב, ומשנתנו – ר"מ.

מ“ד–מ”ו היא ממקור אחר, כמו שהעירותי, ונכנסה כאן באמצע (אולי מפני “אמר ר' יהושע שמעתי” שבסוף קבוצה זו).

מ“ד – מביא אותה ר' אלעזר בספרא שמיני פרשה ח ה: ר'
אלעזר אומר אין טומאה למשקים כל עיקר שהרי העיד יוסי
וכו'1064. וא”כ אפשר שזוהי משנת ר"א (אע“פ
שגם ר' יהודה שנה “משקה בית מטבחיא טהורין”, תוס' כלים ב”מ פ“ה ז, שהיא
משנת ר' יהודה = משנת כלים פט”ו מ"ו).

ואף מה: העיד ר“ע וכו' – קיצור ממשנת יבמות פט”ז מ"ז
(והיא עדותו של ר' יהודה בן בבא שבפ“ו מ”א!), ויבמות בחלק גדול שלה – משנת
ר' אלעזר.

שם: העיד ר' יהושע על עצמות וכו' – עי' תוס' כאן ובאהלות פט“ז מ”ה: שדה וכו' בור וכו'1065.

מ“ו: א”ר אליעזר שמעתי וכו' א"ר יהושע שמעתי וכו' סגנון של “שמועות” ולא של עדויות.

זו היא משנת תנא אחר, וע“כ נכנסה עדותו של יוסי בן יועזר כאן, בסוף עדויות, וע”כ באה כאן עדותו של ר“ע, ולא אצל פ”ו מ"א.

המקור הראשי של עדיות הוא אפואן:

א) שמאי והלל, ב“ש וב”ה. עדיות פ“א מ”א–מ“ג; מ”ז–מ“ח. מ”י–מי“א; מי”ב־־מי"ד.

ב) עדיות:

1) פ“ב מ”א–מי"ג (ר"ח סגן העהנים): ארבעה דברים.

2) פ“ה מ”ו–מ"ז (עקביה בן מהללאל): ארבעה דברים.

3) עדויות זקני הדור שביבנה: חמשה דברים, ר'
יהודה בן בבא (פ"ו מ"א); עדות ר' יהושע ור' נחוניא בן אלנתן
(מ“ב–מ”ג); ר' יהושע ור' צדוק (פ"ז מ"א), ר' צדוק (מ“ב–מ”ד), ר' יהושע
ור' יקים איש חדיד (מ"ה); ר' פפייס (שם), ר' יהושע ור' פפייס (מ“ו–מ”ז)
חמש עדויות; מנחם בן סגנאי (מ"ח), ר' נחוניא בן גודגודא (רי יוחנן בן
גודגודא, מ"ט) ארבע עדויות.

4) ר' יהושע בן בתירא (פ“ח מ'”א). ר' יהודה בן בבא ור'
יהודה הכהן, ר' יוסי הכהן ור' זכריה בן הקצב (מ"ב), ר' יהושע ור' יהודה
(יהושע) בן בתירא (מ“ג ומ”ז).

ג) משנת־סידור של תנאים:

5) שורות של מחלוקות בני הדור, ויש מהן שנוגעות
למחלוקות ב“ש וב”ה: ר' דוסא בן הרכינס (עשר מחלוקות, פ“ג מ”א–מ"ו); ר'
יהושע (ארבע, מ"ז), ר“צ (שלש, מ"ח), ר”ג (ג“פ שלש, מ”ט–מי"א), ראב"ע
(שלש, מי"ב).

ד) הוספות של מסדרים ותנאים שונים.

6) יוסי בן יועזר (פ“ח מ”ד), ר"ע, ר' יהושע (מ"ה), שמועות (שמעתי): ר' אליעזר ור' יהושע (מ"ו).

7) שורות של דברים ש“אמרו”: פ“ב מ”ד–מ"י.

8) קולי ב“ש וחומרי ב”ה: פ“ד כולו (ר"מ), פ”ה מ“א–מ”ה (ר' יוסי, ר' יהודה, ר' שמעון ור' אלעזר).

ש“קולי ב”ש" לא היו שנויים בעיקר עדיות של יבנה.
וא"כ פ"ב מ"ד–מ"י, פ"ד מ"א–פ"ה מ"ה, הוא חלק מאוחר של עדיות, שאינו
משנת יבנה, אלא משנת התנאים תלמידי ר"ע.

ובמשנת תנאים זו, אפשר, כמו שאמרנו, שהיו עוד שורות
שונות של מחלוקות ב“ש וב”ה, כ“אלו דברים שבין ב”ש וב“ה בסעודה” (ברכות
פ"ח); וכשורות של ג' דברים שבגטין פ“ג מ”ד: ג' דברים אר"א בן פרטא לפני
חכמים, שבתוס' פרה פי“ב ו: שלושה דברים ארשב"ג משום ר' שמעון בן כהנא
מימיהן של כהנים לא נמנעו וכו‘, ושבתוס’ זבים פ”ד ד: ג' דברים ר' אלעזר
חסמא מטמא משום ר' יהושע, וכדומה.

ואפשר שבעדיות שלנו חסרות גם כמה עדויות שביבנה.
חוץ מאלה שהזכרתי לעיל, עוד: זו עדות העיד חזקיה אבי עקש לפני רבן
גמליאל ביבנה משום ר"ג הזקן1066, והעיד חנניה איש אונו לפני רבן גמליאל1067; וכבר העיד אלעזר ספרא ויוחנן בן גודגודא על הגלודה שפסולה1068, וזו עדות שהעידו מפי שמעיה ואבטליון1069, זו עדות העיד ר' יוסי מפי שמעיה ואבטליון1070
[אבל מעיד אני עלי שמים וארץ שעל מדוכה זו ישב חגי הנביא
ואמר ג' דברים וכו' (יבמות טז א, על אחת מהן אומר ר“א, משנה ידים פ”ד מ“ג,
תוס' ידים פ”ב טז: מקובלני מריב"ז שקיבל מן הזוגות וכו'.)].

השם “עדיות”. באגרת רש“ג1071 ובכמה כי”י: עידיות, וכן בפי' ר"ח1072.

בארמית “בחירתא”1073, והאומרים: רב כהנא, רב נחמן ורב נחמן בר יצחק, כולם בבלים.

“בחירתא” הלכות נבחרות “שכן הלכותיה מובחרות מקובצות מכל המשנה”1074 (ר"ח שם).

וא"כ תרגמו “עדיות” כמו “עידיות” מן “עידית”1075, “מובחר”.

שאי־אפשר לפרש “בחר” זה במובן “בחן” ו“בדק”, כמו בסורית ובארמית של א"י1076, מפני שבבבלית נמצא במובן זה רק “בדיק”.

כך פירשו בכל־אופן בבבל; בא“י אין השם הארמי ידוע כלל, ויש כי”י שכותבים גם: עדויות.





XVI. בכורות

א. להלכה

א) משפט הבכורות נאמר ונשנה בתורה כמה פעמים ויש בו כמה כתובים המכחישים זה את זה:

1. בשמות (יג יב–יג): והעברת כל פטר רחם לה' וכל פטר שגר
בהמה אשר יהיה לך הזכרים לה' (טו: על כן אני זבח לה' כל פטר רחם
הזכרים). וכל פטר חמור תפדה בשה ואם לא תפדה וערפתו וכל בכור אדם
בבניך תפדה; – שם (יג ב): קדש לי כל בכור פטר כל רחם בבני ישראל באדם
ובבהמה לי הוא.

2. שמות (לד יט–כ): כל פטר רחם לי וכל מקנך תזכר
פטר שור ושה. ופטר חמור תפדה בשה ואם לא תפדה וערפתו כל בכור
בניך תפדה ולא יראו פני ריקם.

3. ויקרא (כז כו–כז): אך בכור אשר יבכר לה' בבהמה לא יקדיש1077 איש אותו אם שור אם שה לה' הוא ואם1078 בבהמה הטמאה ופדה בערכך ויסף חמשתו
עליו ואם לא יגאל ונמכר בערכך (“לא יגאל בבעלים. ונמכר בערכך לכל אדם”,
ספרא שם).

4. במדבר (יח טו–יח): כל פטר רחם לכל בשר אשר יקריבו לה'
באדם ובבהמה יהיה לך אך פדה תפדה את בכור האדם ואת בכור הבהמה הטמאה
תפדה. ופדויו מבן חדש תפדה בערכך כסף חמשת שקלים וגו'. אך בכור שור
או בכור כבש או בכור עז לא תפדה קדש הם את דמם תזרוק על המזבח וגו‘.
ובשרם יהיה לך כחזה התנופה וגו’. – שם (ג מא): ואת בהמת הלוים תחת כל
בכור בבהמת בני ישראל.

5. דברים (טו יט–כב): כל הבכור אשר יולד בבקרך ובצאנך
הזכר תקדיש לה' אלקיך לא תעבד בבכור שורך ולא תגוז בכור צאנך. לפני ה'
אלקיך תאכלנו שנה בשנה במקום אשר יבחר ה' אתה וביתך. וכי יהיה בו
מום פסח או עור כל מום רע לא תזבחנו לה' אלקיך. בשעריך תאכלנו הטמא והטהור
יחדיו כצבי וכאיל.

6. דברים (יב ו–ז): והבאתם שמה וגו' ובכורות בקרכם וצאנכם.
ואכלתם שם לפני ה' אלקיכם ושמחתם וגו' אתם ובתיכם וגו‘. שם (יז–יח): לא
תוכל לאכול בשעריך וגו’ ובכורות בקרך וצאנך וגו‘. כי אם לפני ה’ אלקיך
תאכלנו וגו' אתה ובנך ובתך ועבדך ואמתך וגו‘; שם (יד כג): ואכלת
לפני ה’ וגו' ובכורות בקרך וצאנך וגו'.

7. נחמיה (י לז): ואת בכורות בנינו ובהמתנו ככתוב
בתורה ואת בכורות בקרינו וצאנינו להביא לבית אלקינו לכהנים המשרתים
וגו'.

ב) כפשוטו – “בהמתנו” סתם זו היא1079 “הבהמה הטמאה” שבויקרא ובמדבר, ולא דיבר הכתוב בשמות ב“חמור” אלא
בהוה1080. ואמנם פילון האלכסנדרוני1081 אומר: המתנה השלישית (לכהנים)
כל הבכורות הזכרים מן הבהמות אשר ישמשו לאכילה או לעבודה. ואלה הן הבהמות
אשר ינתנו לכהן: מן הבקר מן הכבשים ומן העזים את הוולדות עצמם, את העגלים
ואת הטלאים ואת גדיי־העזים, שהם טהורים וראויים לקרבן ולאכילה על־פי התורה.
ומן הוולדות של שאר הבהמות, סוסים, חמורים, גמלים וכדומה, יתן
פדיונם, לא פחות מדמי הבהמה.

וכיו“ב אומר יוספוס1082: ומן
הבהמות הראויות לקרבן על־פי התורה, את הבכורות הזכרים – להביא לכהנים
להקריבם, כדי שיאכלום (הכהנים) עם כל בני ביתם בעיר הקדושה. ומן הבהמות
האסורות באכילה ע”פ תורת אבותינו – ישלמו לכהנים שקל וחצי, ומבכור
אדם – חמשה שקלים.

גם יוספוס כולל אפוא ב“פדיון” כל הבהמות הטמאות, בניגוד להלכה1083: לפי שנאמר אך פדה תפדה (במ'
יח טו) שומע אני כל בכור בהמה טמאה במשמע ת“ל כל פטר חמור תפדה בשה פטר
חמור אתה פודה ואי אתה פודה כל בכור בהמה טמאה. ועדיין אני אומר פטר חמור
תפדה בשה ושאר בהמה טמאה בכסות וכלים ת”ל עוד במקום אחר ופטר חמור תפדה
בשה וכו‘. ובמדרש שנמסר בברייתא שבבבלי1084, בשם
ר' יוסי הגלילי: מתוך שנאמר אך פדה וגו’ שומע אפי' פטרי סוסים
וגמלים ת“ל וכו' ועדיין אני אומר פטר(י)1085 חמור בשה פטרי סוסים וגמלים בכל דבר ת”ל פטר חמור פטר חמור
שני פעמים1086. וכנראה היו חכמים שפישרו כך בין הכתובים.

וההלכה פירשה את הבתוב בבמדבר וויקרא: שמקדישין בהמה טמאה
לבדק הבית. אבל יונתן תירגם (במדבר שם): וית בוכרא דבעירא מסאבא תפרוק
באמריא.

ובעוד דבר אחד שונים פילון ויוספוס מן התורה וההלכה: שניהם
אינם מזכירים כלל את העריפה, ואע“פ שאמרו (בכורות פ“א מ”ז): מצות פדיה
קודמת למצות עריפה, ואמרו1087: הואיל ואבדת נכסי
כהן אף נכסיך יאבדו, – ז”א שעריפה זו אינה אלא קנס, אין זה מספיק ליישב
שתיקה זו.

אלא שגם השבעים לא הזכירו את העריפה. שהם מתרגמים בשמות יג יג: תפדה ἀλλάξεις (תחליף), וערפתו – λυτρώσῃ αὐτὸ (תפדהו), ושם לד כ: תפדה – λυτρώσῃ וערפתו – τιμὴν δώσεις (“תתן דמיו”).

ומתקבלת דעתו של הרצפלד (II 549),
שהשבעים תירגמו כאן “ערף” במובן “ערף” בסורית “החלף”, “פרוט”, וכן
בספרי האזינו פיס' שו: ואין יערף אלא לשון כנעני משל אין אדם אומר לחבירו
פרוט לי סלע זו אלא ערוף לי סלע זו: אע"פ1088 שגם λυτρώσῃ וגם τιμὴν δώσεις הוא תרגום חפשי אפילו של “ערף” במובן זה.

[צפורה1089 חושבת שהשבעים קראו: וערכתו, ופירשו מה שפירשו]1090.

וגם בנוגע ל“חמור” תירגמו הע' בשמות יג יג: ὄνος ובל"ד כ' ὑποζύγιον1091.

ג) סכום הכסף של פדיון בהמה טמאה אצל יוספוס: שקל וחצי
מתאים למסורת שנמסרה בבבלי יא א בפי ר' טרפון הכהן (“הרי אמרו”): עין יפה
בסלע, עין רעה בשקל, בינונית ברגיא (“תלתא זוזי”), לעומת זה שנינו
בברייתא1092: תפדה בכל שהוא ר' יוסי בר'
יהודה אומר אין פחות משקל. אבל גם השבעים (“דמיו תתן”) ופילון (“לא פחות
מדמי הבהמה”) מתאימים להלכה שנמסרה בשם ר"ל1093: פודהו בשויו (ריטר).

ד) אשר לזמן הפדיה. בכתוב נאמר: ופדויו מבן חדש תפדה,
וההלכה מפרשת אותו על בכור־אדם, וכן יונתן: ופורקנה דבר נש. אבל
כפשוטו של הכתוב על שניהם, בכור אדם ובכור בהמה טמאה, נאמר ופדויו מבן
חדש.

ואמנם בברייתא אחת (בבלי יב ב) שנינו: אין בערכין ובפדיון
הבן ובנזירות ובפטר חמור פחות משלשים ומוסיפין עד עולם, וכך שנינו גם
בתוס' פ“א יד1094: מצותו לקיימו שלשים יום, ובניגוד לברייתא דדף י ע”ב1095: תפדה מיד, וברייתא שניה דדף יב ב: פדיון פטר חמור לאלתר.

מסקנא זו מתאימה אפוא בזה להלכה, אבל אם כך הדבר יוצא שגם
פדיון בהמה טמאה הוא “בערכך כסף חמשת שקלים”, מה שמתנגד להלכה
וליוספוס.

ה) ועוד שני כתובים המכחישים זה את זה ישנם בתורה בפרשת
בכור. בבמדבר נאמר: ובשרם יהיה לך וגו‘, וכך בנחמיה: להביא לבית אלקינו
לכהנים וגו’, וכך היא ההלכה, שהבכורה מכ“ד מתנות כהונה (תוס' סוף בכורים)
ו”הבכור נאכל לכהנים" (משנת זבחים ספ"ה).

אבל בדברים נאמר: לפני ה' אלקיך תאכלנו וגו', וקשה
לפרש “תאכלנו” על הכהן (רש“י וראב”ע) ומה נעשה בכתובים שבדברים יב יח, יב ז
וי"ד כג, שאי אפשר לפרשם (מכיון שהם באים ביחד עם מעשר שני) אלא על אכילת
כל אדם, אכילת הבעלים1096?!

גם בויקרא כז נאמר: לה' הוא, ז"א קרבן שנאכל לבעלים.

ומקור אחד ישנו בס' היובלים, שהוא הולך כנראה בשיטת ס'
דברים. בס' היובלים לב ח: (…ויעשר את כל הבהמה הטהורה ויעשם עולה) ואת
הבהמה הטמאה נתן ללוי בנו, ויתן לו את נפשות האדם. כאן כנראה ישנו רמז
ברור לפדיון בכור בהמה טמאה ופדיון בכור אדם שהם נכסי־כהן;‏ אבל בכור בהמה
טהורה לא נתן ללוי (הכהן), כי הוא קרב, והרי הוא כשלמים שהבעלים אוכלים
אותו, ואין בו לכהן אלא חזה ושוק (המפרשים נדחקו מאד במקום זה
והגיהוהו)1097.

ואמנם מחלוקת ב“ש וב”ה בבכורות (פ“ה מ”ב): בש“א לא ימנה ישראל עם הכהן על הבכור וב”ה מתירין, או כנוסח הברייתא1098: בכור אין נימנין עליו אלא חבורה שכולה כהנים דברי ב“ש
ובה”א אפילו זרים, אע“פ שהיא עוסקת בבכור בעל מום, הרי למדוה מבכור תם:
מ”ט דב“ש דכתיב ובשרם יהיה לך וגו', מה התם כהנים אין ישראל לא, אף הכא
כהנים אין ישראל לא, וב”ה ה"מ תם אבל בעל מום כתיב הטמא והטהור יחדיו
יאכלנו וכו' (בבלי שם).

ואפשר שבתי־המדרש נחלקו גם בבכור תם. ומסורת עתיקה, שבוודאי מקורה מזמן הבית, נמסרה על ידי ר' יהודה1099: מצא אדם את חברו בירושלם אמר לו [מה] אכלת היום אמר לו
מן יודע שהמעשר אכל וכו' אמר לו קיץ1100 יודע
שהבכור אכל מה הקיץ נמכר בזול אף הבכור נמכר בזול, וקשה לפרשו
בבעל־מום, כי מה לבעל־מום ולירושלים?

ושנינו במע“ש פ”א מ“ב: הבכור מוכרין אותו תמים חי ובעל מום חי ושחוט ומקדשין בו את האשה, ופשוטה של משנתנו כרבא1101
בזמן הבית, וכך פירשוה בוודאי גם ריב”ל ור' יודה בן פזי בירוש'1102.

1103ובתמורה פ“א מ”א אומר ריב“נ: אינו ממיר (הכהן)
בחטאת ואשם שאין זכין בהן בחייהם תאמר בבכור שזכין בו בחייו, מ”ת
87–88: אם אמרת בחטאת שלא זכו בבשרה אלא אחר הקדש
עזרה תאמר בבכור שזכין בו מיד, ור"ע מודה לו בזה, ואמר לו: יוחנן הישבת
על הדין (מ"ת שם).

ואין ספק שמכל המשניות האלה בולטת הלכה קדומה, שלפיה היו הכהנים מוכרים את הבכור התם חי, גם לישראל1104 שהיה מקריב אותו. וכשהקריבוהו הכהנים בעצמם היו ממנים על הבכור
גם ישראלים, וכמובן בשורה הראשונה את הבעלים, ובאופן כזה הכריעו בין
הכתובים המכחישים זה את זה.





ב. משנת בכורות

משנת בכורות כוללת הלכות: בכור בהמה טמאה (פ"א), בכור בהמה טהורה (פ“ב–פ”ח), מעשר בהמה (פ"ט).

התוס'1105 אומרים: בכל מקום רגיל להזכיר בכור ומעשר1106 ופסח ששוין
במתנותיהן, להכי תנא [הכא] מעשר אגב בכור, ופסח דנפישי מיליה תנא
בפסחים.

זה אפשר לקבל כטעמו של רבי, או של התנאים
האחרונים, שסידרו כאן הלכות מעשר. אבל במשנת התנאים שלפניהם, ודאי
שפרק זה לא היה מסודר מעיקרו כאן.

כי סגנונה של משנת פ“ט מ”א: מעשר בהמה נוהג בארץ ובחוצה
לארץ בפני הבית ושלא בפני הבית בחולין אבל לא במוקדשין ונוהג בבקר וצאן
וכו' שהיה בדין וכו' – מראה ברור, שאין פרק זה יחידה אחת עם משנת בכורות
בצורתה שלפנינו, שאין בה פתיחה כזאת1107,
אע“פ ששנינו בשקלים פ”ח מ"ח: השקלים והבכורים אין נוהגין אלא בפני הבית.
אבל מעשר דגן ומעשר בהמה והבכורות נוהגין בין בפני הבית בין שלא בפני
הבית.

ואע“פ שר"ע1108 דורש: יכול
יהא אדם מעלה בכורות מחו”ל לארץ (בבבלי נוסף: בזמן שבית המקדש קיים
ויקריבנו) ת“ל וכו', ושנינו בחלה פ”ד מי“א: בן אנטינוס העלה בכורות
מבבל ולא קיבלו ממנו (מ"ת 77), הרי שנינו בתמורה סוף פ”ג: שכל הקדשים וכו'
ובאין מחוצה לארץ חוץ מן הבכור והמעשר, אם באו תמימים יקרבו ואם בעלי מומין
יאכלו במומן וכו‘, ורב חסדא בתמורה שם אומר: לא קשיא הא ר’ ישמעאל (משנת
תמורה) הא ר"ע (ואמנם משנת תמורה היא משנת ר' שמעון: אמר ר"ש מה טעם
וכו'), והירוש' בסוף חלה משיב על רומיא זו: שנייא היא שהדבר מסויים (“שהיה
אדם של צורה”, מ"ת שם) שלא יקבע הדבר חובה.

ושנינו במכילתא דברים (מ"ת 77) סתם: או מה מעשר (= מעשר
דגן) אינו נוהג אלא בארץ אף כל הבכור לא ינהוג אלא בארץ ת“ל קדש לי כל בכור
בין בארץ בין בחו”ל.

ומי ששנה במעשר בהמה: נוהג בארץ ובחו"ל וכו'1109, שנה בוודאי גם בבכור כך.

אלא וודאי שעיקרו של פרק זה נשנה מתחילתו במסכת חולין, עם שורת הפרקים שהם בסכימה זו, פ“ה–פי”ב1110,
וכיוצא במשנתנו שנינו שם פ“י מ”א: הזרוע וכו' שהיה בדין וכו'. ופ“ט היה
שייך – לחולין, אבל אח”כ, כשהבדילו בינו לחולין ע“י בכורות פ”א–פ"ח (שגם הם
פתחו בוודאי בסכימה זו), עשו מבכורות ומעשר בהמה מסכת לעצמה.

ועיקרה של שורה זו היא בוודאי ממשנת ר' עקיבא, כי זה
דרכו של ר"ע לשנות שורה של הלכות שונות בסכימה אחת. ואמנם רובו של
בכורות פ"ט הוא משנת ר"ע.

פ“ט מ”א: בחדש ובישן ואינן מתעשרין מזה על זה – ר"ע היא בת“כ בחוקותי פי”ב יג1111.

ול“נוהג בארץ ובחו”ל“, אמרו בגמרא (נג א): לימא מתני'
דלא כר”ע דתניא רע“א יכול יעלה אדם מעשר בהמה מחו”ל ויקריבנו ת“ל
והבאתם שמה עולותיכם וזבחיכם ואת מעשרותיכם בשני מעשרות הכתוב מדבר אחד
מעשר בהמה ואחד מעשר דגן1112 ממקום שאתה מעלה
מעשר דגן אתה מעלה מעשר בהמה וממקום שאי אתה מעלה מעשר דגן אי אתה מעלה
מעשר בהמה. אפי' תימא ר”ע כאן ליקרב כאן ליקדש (“מתני' דקתני נוהג ליקדש
קאמר”), דיקא נמי דקא נסיב לה תלמודא והבאתם שמה וכו'1113.

מ“ד: הכל נכנס לדיר להתעשר חוץ מן הכלאים והטרפה ויוצא
דופן ומחוסר זמן ויתום, איזהו יתום כל שמתה אמו או שנשחטה, ר' יהושע אומר
אפילו נשחטה אמו והשלח קיים אין זה יתום – זו כולה משנת ר"ע, ששנינו
בתוס' פ”ז ר (בבלי נז א): הכל נכנס לדיר להתעשר חוץ מן הכלאים והטרפה דברי
ר' אלעזר בן יהודה איש ברתותא שאמר משום ר' יהושע אמר ר' עקיבא אני
שמעתי משמו (בבלי: הימנו) אף יוצא דופן ומחוסר זמן והיתום.

“ויוצא דופן” וכו‘, הוא אפוא משנת ר"ע, והוא ששנה גם פירוש
“יתום” וגם דברי ר’ יהושע: אפילו נשחטה אמו וכו'. ורבי עצמו אומר (בבלי
נז ב) למשנה ישנה זו: נתגלה טעמה של משנתנו!

ומשנת ר“ע נמשכת גם במ”ה: שלש גרנות למעשר בהמה בפרוס הפסח
בפרוס העצרת בפרוס החג. (ואחריו:) והן גרנות של מעשר
בהמה1114 דברי ר' עקיבא בו עזאי אומר וכו' עד: לפיכך הקדימוהו בעשרים ותשעה.

כי כל זה, מן “והן גרנות וכו' " עד כאן, העביר רבי
ממשנת שקלים פ”ג מ“א, ששנתה את הרישא של בכורות בשם ר”ע, אבל
משנתנו בבכורות שנתה דברי ר“ע סתם, ולא שנתה את המחלוקת שבשקלים. אלא
שנתה אחרי דברי ר”ע הסתמיים: רמ"א באחד באלול וכו' בן עזאי אומר האלוליים
וכו'1115.

כי רבי השתמש כאן במשנת ר' מאיר, ששנה משנת ר“ע
סתם כדרכו, והוא הוסיף עליה משנת שקלים, וע”י כך יצאה הכפילות המשונה:
שלש גרנות וכו' והן גרנות וכו'. ולפי־זה לפחות בכורות פ“ט מ”א–מ“ה רישא –
ר' עקיבא היא על־פי משנת ר”מ.

וגם מ"ו יכולה להיות כפשוטה המשך של משנת ר“ע, כי “פרוס (πρός) העצרת” יכול להיות “אחד בסיון”, ור”א ור“ש שנו כאן משנת ר”ע ופירשוה.

ואמנם שנינו בתוס' פ"ז ט: שלש גרנות וכו' ובפרס החג אין להן קצבה דברי ר' עקיבא ר' יוסי בר' יהודה אומר1116 אין פחות מחמשה עשר יום קודם לרגל1117.

ועיקר המשנה קדמה לר“ע, שהרי שנינו במ”ו: א"כ למה נאמר שלש גרנות וכו'.

ר"מ נזכר בפרק זה במ“ב, מ”ה ומ"ח, וזו האחרונה מפיצה אור על טיבה של עריכת רבי וסידורו:

במ"ח שנינו: קרא לתשיעי עשירי ולעשירי תשיעי ולאחד עשר
עשירי שלשתן מקודשין, התשיעי נאכל במומו והעשירי מעשר ואחד עשר קרב שלמים,
ועושה תמורה דברי ר' מאיר. אמר ר' יהודה וכי יש תמורה עושה תמורה.
אמרו משום ר' מאיר אילו היה תמורה לא היה קרב.

ואמרו בהוריות (יג סע"ב): מתני ליה רבי לר' שמעון בריה
אחרים אומרים אילו היה תמורה לא היה קרב, אמר לו מי הם הללו שמימיהם
אנו שותים ושמותם אין אנו מזכירים א“ל בני אדם שבקשו לעקור כבודך וכבוד בית
אביך א”ל “גם אהבתם גם שנאתם גם קנאתם כבר אבדה” (קה' ט ו) א“ל “האויב תמו
חרבות לנצח” (תה' ט ז) א”ל ה“מ היכא דאהנו מעשייהו רבנן לא אהנו מעשייהו.
הדר אתני ליה אמרו משום ר' מאיר אילו היה תמורה לא היה קרב, אמר רבא
אפילו רבי דענוותנא הוא תנא אמרו משום ר”מ, אמר ר"מ לא אמר.

משנה זו מצוטטת (“נמצאת אומר”) כך (אמרו משום1118 ר' מאיר) גם בת“כ בחוקותי פי”ג ג. והנה
כאן נזכרים “דברי ר"מ” ברישא, אלא שהענין הוא, כי במשניות שהיו מסודרות
כבר, משנת ר' יהודה ור' יוסי ור' שמעון ור' אלעזר, בוודאי שנזכרו דברי ר“מ
בשמו כמה פעמים (מאיר היה אומר – ואני אומר)1119; ואותם הדברים, שהיו מסודרים כבר לפניו, לא שינה רבי, והרי הוא
מזכיר את שמו של ר”מ למאות במשנתנו, ומשתמש בסתם משנתו של ר"מ
לרוב, ומזכירה בין סתם ובין מפורש.

וכאן היה עיקר המשנה (דברי ר"מ ודברי ר' יהודה) מסודר כבר
לפניו (ר' יהודה שנה במשנתו: מאיר אומר – ואני אומר), אלא שרבי
הוסיף את התשובה שאמרו (תלמידים) בשם ר“מ. ודברי תלמידים בשם ר"מ
נזכרים במשנה: עירובין פ”ה מ“ד (א“ר דוסתאי בר' ינאי משום ר”מ), ב”מ פ“ז
מ”ט (ידוע הבבלי אומר משום ר"מ) וב“מ פ”ו מ“ה וחולין פ”ה מ“ג (סומכוס אומר
משום ר"מ). ואין זה רגיל במשנת רבי לומר “משום ר' פלוני אמרו” בלי
שם המוסר (רק יבמות פ“ד מ”ט: משום ריב“ב אמרו, אבל סנהד' פ”א מ“ב: משום
ר' ישמעאל אמרו וכו', הכל הוספה שאינה בכי”י)1120, כי רבי דקדק מאד בשמות ובמסורת. הוספות ממין זה של תלמידי
תלמידי ר”ע הן מסידורו של רבי עצמו.

ואמנם הייחס של תשובה זו לר“מ עצמו אינו למעלה מכל
ספק. בתוס' מנחות פ”י יא שנינו: היורש ואחד עשר שבמעשר הרי אלו ממירין וכו'
דברי ר' מאיר ר' יהודה אומר היורש אינו ממיר ואחד עשר שבמעשר אינו ממיר
מפני שהיא תמורה ואין תמורה עושה תמורה אמר לו ר' יהודה אלו היה תמורה
היה קרב?! אלא זבח היה וכו‘1121. זו בוודאי
משובשת, ונראה שצ“ל: אמרו לו לר' יהודה, וא”כ גם בתוס’ נמסרה התשובה
ב“אמרו לו לר' יהודה” ולא ב“אמר ר”מ".

ר“ש ברבי התנגד רק ל”אחרים אומרים" (אע"פ שהוא נהוג הרבה
בברייתות), מפני שהייחס אינו ברור כאן; אבל לא התנגד ל“אמרו משום
ר”מ".

[ושם: קרא לתשיעי עשירי ולעשירי עשירי ולאחד עשר עשירי
אין אחד עשר מקודש זה הכלל כל שלא נעקר שם עשירי ממנו אין אחד עשר
מקודש – דלא כראב"ש1122 ודלא כרבי בת“כ שם: קרא לתשיעי [תשיעי] ולעשירי י”א [ולי“א]1123 עשירי ר' אומר אינו מקודש ר' יוסי בר' יהודה אומר מקודש זה
הכלל שהיה רבי אומר כל שנעקר שם עשירי ממנו – לפניו מקודש ולאחריו אינו
מקודש, ולכללו זה: קרא לתשיעי עשירי ולעשירי עשירי וכו' אחד עשר
מקודש1124. וא”כ משנתנו – ר' יוסי בר' יהודה.]

ר' יוסי בר' יהודה נזכר בפרק זה מפורש במ“ז = ת”כ שם פי"ג א (בבלי נח ב).

פ“א ופ”ב הם בכלל בסכימה אחת, אבל ישנם שינוים רבים ביניהם.

מתחילים: הלוקח עובר חמורו (“פרתו”) של נכרי (מ"א).

פרה שילדה כמין חמור (“רחל שילדה כמין עז”)1125.

חמורו שלא ביכרה וילדה שני זכרים וכו' שתי חמורים שלא
ביכרו וכו' ("רחילו שלא ביכרה וילדה שני זכרים ויצאו שני ראשיהן כאחד
ר' יוסי הגלילי אומר וכו‘. שתי רחילות שלא ביכרו וכו’)1126.

ומחלוקת ריה“ג וחכמים והמחלוקת ב”מת אחד מהן“1127 היתה יכולה להיות נשנית גם בפ”א! ואמנם
כבר אמרו בבבלי (ט ע"א): אמר ר' ירמיה דלא כר' יוסי הגלילי וכו' בשלמא לר'
ירמיה היינו דלא קתני ויצאו שני ראשיהן כאחד וכו' ועוד תניא (“דאפי'
בבהמה טמאה אמר נמי ריה”ג שניהן לכהן") חמורו שלא ביכרה וילדה שני
זכרים ויצאו שני ראשיהן כאחד ריה"ג אומר שניהן לכהן שנאמר הזכרים לה'.
וא“כ היתה באמת “משנה” ששנתה אותה המחלוקת גם בפ”א. והמחלוקת ב“מת אחד מהן”
בפ“ב מ”ו ומ"ז היא של תנא אחר (עי' להלן)!

אחת ביכרה ואחת שלא ביכרה וילדו שני זכרים נותן טלה אחד
לכהן, זכר ונקבה מפריש טלה אחד לעצמו ("אחת בכרה וכו' אחד לו ואחד לכהן
וכו' ")1128.

אחריהם בפ“א מ”ד סיפא: (שנאמר) ופטר חמור וכו' (בא
להתחיל מתחילת הפרשה, עי' להלן). מ“ה: אין פודים לא בעגל וכו'. מ”ו: המפריש
פדיון פטר חמור ומת וכו' (העיד וכו', לקוח מעדיות פ“ז מ”א). מ"ז: לא רצה
לפדותו וכו' (ואגב: מצות יעידה, מצות יבום, מצות גאולה).

בפ"ב נכנס בין מ“א–מ”ד: כל הקדשים וכו' (מ“ב–מ”ג). שכולה לקוחה מחולין פ“י מ”ב1129 וכולה כאן שלא במקומה. אבל ישנה גם בתוס' כאן!

אח“כ במ”ד: המקבל צאן ברזל מן הנכרי וכו‘, שלא נשנה
כלל אצל חמור (אע“פ ששנינו בב”מ פ“ה מ”ד: אבל מקבלין עגלים וסייחין
למחצה וכו' וחמור עד שתהא טוענת, ושם מ"ה: שמין פרה וחמור וכו'). מ"ט:
יוצא דופן וכו’, שהיה יכול להישנות גם אצל חמור, שהרי נאמר “פטר חמור”.
(והשוה פ“ח מ”ב–מ"ו המקבילים בבכור אדם!).

יוצא אפוא, שאע“פ שעיקרן של פ”א–פ"ב נשנה בסכימה אחת
מעיקרו, אבל בצורה שלפנינו – שני תנאים שנו אותה, וממקורות שונים
הם.

פ“א מ”ב: שהיוצא מן הטמא וכו', כחכמים דר"ש (תוס' פ"א ט).

מ“ז: לא רצה לפדותו עורפו בקופיץ מאחריו וקוברו, ולא
שנינו: ואסור בהנאה, כבלשון הברייתא (י ע"ב): ואסור בהנאה (לאחר מיתה)
דברי ר' יהודה ור”ש מתיר, וסתם בתוס' פ"א יז, דמתני' דלא כר'
יהודה1130.

פ“ב מ”א (והמקבל ממנו) דלא כר' יהודה בתוס' פ"ב א.

מ“ב–מ”ג (ואם מתו יפדו) – והשוחטן בחוץ חייב – ר"ש היא
(בבלי יד ב וט"ו א), עי' תמורה פ“ז מ”א (משנת ר"ש) ועי' בבלי טז א (ומוקים
לה), וגם זבחים פט“ז מ”ג היא משנת ר"ש, שהיא המשכם של דבריו במ“ב: שהיה
רש”א כל וכו‘, וכן מפורש בתוס’ זבחים פ"ט ה: שרש"א משום ר"ע בעל מום
בעוף כשר.

אלא שמ“ב–מ”ג הועברו מחולין.

פ“ב מ”ו: וחייב במתנות – ת"ק ר"מ הוא (במ"ח ובתוס' שם).

והסיפא: מת אחד מהן וכו' (כאן ובמ"ז) היא, לבבלי יח ב, אחרי חזרתו של ר"ט, ז"א: תרי תנאי1131.

הסדר בפ“א בתוס' שונה ממשנתנו: בסדר התוס' מ”ג–מ“ד
(עד: מפריש טלה לעצמו) אחרי מ”ז: שאחרי ההקבלה למ"ב שונה התוס' הקבלות
למ“ד סיפא (שנאמר ופטר וכו') – מ”ה: פרה שילדה מין שה אין פודין בו פטר
חמור. שכל מקום שנאמר שה תופס וכו‘, וזו האחרונה תוספה למ"ד סיפא: שנאמר
ופטר חמור וכו’, כשם שאין פודין בשחוטה וכו‘, מכמה לא יפחות (“גדול
וקטן”!), איזה הוא פדיון פטר חמור הנכנס לדיר וכו’.

ואח“כ למ”ז (למ"ו אין הקבלה!): עורפו בקופיץ וכו‘, ואח"כ (יט): חמורה שלא ביכרה וילדה שני זכרים וכו’ (=מ"ג).

פ"ג1132, מ“א – כולה (עד
דברי ראב"י) ר”ע, כי בתוס' פ"ב יא–יב שנינו: עד כאן דברי ר' ישמעאל
וכשנאמרו הדברים לפני ר' יהושע אמר צאו ואמרו לו לישמעאל טעית אילו
בוולד בלבד הייתה פוטר בבהמה יפה הייתה אומר אלא אמרו וכו' ואני
(“יהושע”) אומר עז שטינפה בת ששה יולדת בת שנתה וכו' רע"א אינה
באה1133 למדה הזאת אלא כל שידוע שביכרה וכו' (בבלי כ א).

אילו בוולד וכו' – אינם אפוא דברי ר“ע אלא דברי ר'
יהושע, אלא שר”ע הוא שמסר דברי ר' יהושע לר' ישמעאל, והוא שאמר: זה הכלל
וכו' (ובוודאי שבמשנת ר“ע היה שנוי: ישמעאל היה אומר וכו' אמרתי
לו אילו וכו', מעין שאמר ר”ע במקואות פ“ז מ”א: היה ר' ישמעאל דן כנגדי
לומר וכו').

אלא שר“ע לא שנה בדברי ר' ישמעאל פרה “וחמור”; הרי אנו עוסקים כאן בעיקר בבהמה טהורה, אלא כבתוס‘: פרה
בת שלש, אלא שתנא אחרון הוסיף בסוף דבריו: וחמורה כפרה ר’ יוסי בר'
יהודה אומר חמורה בת ארבע (תוס' ובבלי שם), ועפ”ז שנה רבי: פרה וחמור
בנות שלש וכו‘, דלא כר’ יוסי בר' יהודה.

למ"ג: ר' יוסי בן משולם אומר השוחט את הבכור וכו' –
אין הקבלה בתוס‘, וזו בוודאי מסידורו של רבי. אבל במקומו
בתוס’1134: התולש צמר מבכור תם והניח בחלון
אע“פ שנולד בו מום לאחר מכן ושחטו ה”ז יקבר. זוהי הקדמה מתאימה למ"ד.
ומכיון שרישא שבתוס' פ"ב יח (בכור בעל מום שתלש הימנו ואח"כ מת
עקביה וכו') ר' יוסי היא, נראה שכולה (יז–יח–יט) ר' יוסי.

ולפי זה סיפא: הצמר המדובלל בבכור (בבכור סתם) וכו‘,
בבכור תם מיידי, ובנתלש שרי (כס"ד שבבבלי, כו ב), ו“את שאינו נראה מן
הגיזה”1135, שהוא הפוך, ובזה גזרינן שמא תלש.
אלא שכל מ“ג–מ”ד, אע"פ שמסודר כאן גם בתוס’ – אין מקומו כאן אלא
בפ"ה.

פ"ד מ“ג מתחיל ענין חדש: התרת בכורות, וכולו
עד סוף הפרק (חוץ ממ"ט) כנראה ר"מ אליבא דר"ע: מ”ד רישא וסיפא
כר“מ דדאין דינא דגרמי, ורישא א”א לפרש בנשא ונתן ביד (“ונשחט על
פיו”!)1136.

ומ“ו: הנוטל שכרו לדון (שנשנית אגב מ"ה: הנוטל שכרו להיות
רואה בכורות), בתוס‘: החשוד להיות נוטל שכרו ודן, "כיני מתני’ " בירוש'
סנהד' פ”א, וזהו ששנינו בסוף הפרק: זה הכלל כל החשוד על הדבר לא דנו ולא
מעידו, והם דברי ר"מ בפ“ה מ”ד1137!

ולמ“י: החשוד על השביעית אינו חשוד על המעשרות החשוד
על המעשרות אינו חשוד על השביעית, אמרו בגמרא (ל ע"א): אמר רבב”ח א“ר יוחנן
זו דברי ר"ע סתימתאה אבל חכמים אומרים חשוד על השביעית חשוד על
המעשרות, מאן חכמים ר' יהודה דבאתריה דר' יהודה שביעית חמירא להו (גטין נד
א) וכו' איכא דאמרי אמר רבב”ח וכו' אבל חכמים אומרים חשוד על המעשרות חשוד
על השביעית ומאן חכמים ר' מאיר היא דאמר חשוד לדבר אחד הוי חשוד לכל
התורה כולה וכו' (ר' יונה ור' ירמיה תלמידי ר' זעירא חד אמר אבל חכ"א וכו'
כשתי הלשונות) דתניא (תוס' דמאי פ"ב ג) עם הארץ שקיבל עליו דברי חבירות
ונחשד לדבר אחד נחשד לכל התורה כולה1138 דברי ר"מ וחכ"א1139 אינו נחשד אלא
לאותו דבר בלבד. ואמנם בתוס' שנינו (פ"ג יב): החשוד על השביעית חשוד על
המעשרות יש חשוד על המעשרות ואין חשוד על השביעית חשוד על זה ועל
זה חשוד וכו‘, וכר’ יהודה בשביעית, אע"פ שהוא סובר החשוד לדבר אחד אינו
חשוד לדבר אחר.

זו אפוא משנת ר"ע, שר“מ שנה אותה אליבא דר”ע ושלא כדעתיה, ומחרוזת ה“חשודים” מתאימה לסדר משנתו של ר"ע.

והסגנון: ויש… (מ"י), הוא כסגנון שורת המשניות שבנדה פ“ו מ”ב–מ"י: כל… ויש, והוא בוודאי ממשנת ר"ע (ועי' פ"ח).

ופ"ה מ“א–מ”ב. מ“א נאמרה אולי בקשר עם פ”ד מ“ז, ואגבה מ”ב. וזו היא משנת ר"ע:‏ ואפילו נכרי1140.

וא“כ קרוב, שפ”ה מ"א־ב, היא עדיין המשך של משנת ר"ע שבפ"ד.

מ"ב סיפא: בכור שאחזו דם וכו' הוא ענין חדש, וכאן לא נזכרה דעת ר"מ שבתוס' וברייתא כלל1141.

ובמ“ד נזכרה כאן דעת ר”מ שבפ“ד: רמ"א החשוד על דבר לא דנו וכו', וא”כ מ“ב סיפא–מ”ד, אינה ר"מ בכל אופן.

מ“ה סיפא: בכור שנסמת עינו וכו' – ת”ק (סתם) כר"מ בתוס' סוף פ"ג.

ואפשר שמ“ה–מ”ו הם המשך ממשנת ר“מ שבפ”ד.

פ“ו ופ”ז כוללים מומי בהמה ומומי אדם (כהן).

פ"ו מ“ב: שאין מומין בלבן – ר' יוסי היא ודלא כר”מ (בבלי לח ב).

מ“ג: איזהו חורור וכו' – ר' יהודה היא ודלא כר”מ (בבלי שם: תוס' פ"ד ב בשם “חכמים”).

מ"ו: מעשה שמיעך וכו' – ר' יוסי היא (תוס' פ"ד ח' ובבלי מ א).

וגם מ"י: ר' יהודה אומר וכו' ולא הודו לו חכמים – לשונו של ר' יוסי הוא (כמו בעירובין פ“ג מ”ז–מ"ט).

מ“ח: מומין אלו מנה אילא ביבנה והודו לו חכמים ועוד שלשה
הוסיף וכו' ושניטל רוב המדבר שבלשונו – בתוס' פ”ד יא: אמר ר' יוסי בן
המשולם, אמלה היה מונה מומין ביבנה ואמרן לפני חכמים והודו לו ועוד שלשה
וכו' ושניטל רוב הלשון ור' חנינא בן אנטיגנוס אומר רוב המדבר
בלשון.

רבי סתם אפוא כר' יוסי בן המשולם הזקן בדורו, וסתם
בנוגע ללשון כר' חנינא בן אנטיגנוס; הבבלי בבכורות מ ע"א אומר: מתני'
מני ר' יהודה היא דתניא ואת שניטל רוב הלשון רבי יהודה אומר רוב
המדבר של לשונו, אבל בקידושין כה א: ועוד תניא ושניטל רוב הלשון רבי
אומר רוב המדבר שבלשונו, ומקשה שם מן רבי על רבי. ונראה (כמו ששיער
בעל מלאכת שלמה), שר' יהודה זה שבבכורות הוא ר' יהודה הנשיא, רבי,
והברייתא היא בבלית (“ר' יהודה הנשיא”). (ר' יוסי בן המשולם נזכר
בבכורות בפירוש בפ“ו מ”א ובפ“ג מ”ג, עי' שם).

פ"ז מ“ב: הקרח פסול, שלא כר' יהודה (ברייתא, מג ב), וכן “חכמים” במ”א ומ"ו שלא כר' יהודה שם.

מ"ג: הכוחל שתי עיניו כאחת – כאבא יוסי החרום (ת"כ אמור פרשה ג ז; בבבלי מג ב בטעות: ר' יוסי אומר).

מ“ה: שפתו העליונה עודפת על התחתונה – רשב"ג היא בתוס'
פ”ד יב: כשל חזיר, כב“ד שלאחריהן, שבפ”ה מ“ח, ובשפתו (לחיו) התחתונה עודפת
על העליונה שלח רשב"ג לחכמים ואמרו ה”ז מום (פ“ה מ”ט, ועי' בבלי מ
סע"א), וא“כ כולה רשב”ג.

מ"ו: יתר בידיו וכו' ר' יהודה מכשיר וחכמים פוסלים – “חכמים” ר' יוסי הוא (תוס' פ"ה ו–ז, בבלי מה ב).

מ"ו שם:ו השולט בשתי ידיו רבי פוסל וחכמים מכשירים.

בתוס' פ“ה ח (בבלי מה ב): איטר בין בידיו בין ברגליו פסול
השולט וכו‘. אבל במשנה לא שנינו “איטר”, אלא: השולט וכו’, וע”כ נראה
שמחלוקת רבי וחכמים נוספה במשנה מתוך התוס' והברייתא.

בשני פרקים אלה, פ“ו ופ”ז, נזכר הרבה הכהן ר' חנינא בן אנטיגנוס1142.

ואפשר שעיקרם של שני פרקים אלו ר' יוסי הוא.

פ"ח מתחיל בסכימה הידועה בכמה משניות (שעיקרה בוודאי
ממשנת ר"ע): יש בכור לנחלה ואינו בכור לכהן וכו' יש שאינו בכור
לנחלה ולא לכהן, איזהו בכור לנחלה וכו'.

וגם מ“ג–מ”ו רישא היתה מעיקרה מנוסחת בסכימה זו, שכן בתוס'
פ“ו ג מתחיל כאן: יש שנותן ע”י עצמו יש שאביו נותן על ידיו
(“בשבילו”) יש שהוא ואביו נותנין (כצ"ל), לא הוא ולא אביו נותנין, איזה
הוא שנותן ע"י עצמו הורתו שלא בקדושה וכו' (תוס' שם ג–ט).

הסכימה שלנו במשנה ג–ו, מקבילה לסכימה של פ“ב מ”ו–מ"ח.

ומ“ה שלנו: מת אחד מהן בתוך שלשים יום אם לכהן אחד נתנו וכו' – כר' יהודה בתוס' פ”ו ט.

מ"ח – מתני' דלא כרבי (בבלי נא א).

זהו מה שאני רוצה להעיר לפי־שעה על מקורות המשנה.

התוספתא בבכורות היא בעיקרה, כברוב סדר קדשים משנה לעצמה, ולא “תוספתא” במובנה ברוב שאר הסדרים.





XVII. תמורה

משנת תמורה מקורות מקורות היא:

פ“ה מ”א: כיצד מערימין על הבכור וכו' – הוא המשכו של פ“ג מ”ה (שהוא סתם כר"ש), ופרק ד' כולו מפסיק באמצע.

ובפ“ב מ”ב שנינו: חטאות היחיד שכיפרו הבעלים1143
מתות ושל ציבור אינן מתות (סתם כר"ש שאחריו) וכו' אמר
ר' שמעון מה מצינו בולד חטאת וכו', ורחוק לומר שמי ששנה משנה זו לא שנה כבר
לפניו במקום אחר את ההלכה של חמש החטאות המתות (שבפ“ד מ”א).

ואמנם בתוספתא נשנית אותה הלכה של פ“ב מ”ה – בסוף פ“ב
שם, שהוא מקביל לסוף פ"ד של המשנה, ורוב פ”ד נכנס שם לפני אותה
הלכה.

ואמנם משנת “חמש החטאות” שנויה גם במעילה פ“ג מ”א, שיש בה הרבה ממשנת ר' שמעון1144 כמו בתמורה.

כי במשנת תמורה ישנן כמה סתמות כר' שמעון:

1) פ“א מ”ו: קרבנות בדק הבית אינן עושים תמורה, אמר ר'
שמעון והלא וכו' – כולה ר"ש, שאינו מוציא קרבנות בה“ב מ”קרבן" אלא
מהיקשו למעשר (רש“י ותוי”ט).

אבל “שנאמר לא ימיר אותו יחיד עושה” וכו', שברישא – רבנן היא (תוי"ט), או רבי, בברייתא שבגמרא יג ב1145
החולק על ר“ש, וע”כ סתם ברישא כחכמים.

ובת“כ בחוקותי פ”ט ג–ד מוציא בדק הבית מ“קרבן”, וציבור
ושותפין מן “לא יחליפנו ולא ימיר”, ובדברי ר"ש החולק אינו מזכיר אלא “מה
מעשר קרבן יחיד אף אין לי אלא קרבן יחיד”.

2) פ“ב מ”ב: ושל ציבור אינן מתות – סתם כר"ש שאחריו (עי' לעיל).

3) פ“ג מ”א: ולדן וולד ולדן וכו' – כרבנן דר“ש, שנחלקו ר”א
וחכמים גם בולד ולדן, וחכמים אומרים יקרבו, אבל המחלוקת שאחריה שנויה ע“פ
משנת ר"ש: רא”א ולד שלמים וכו' אר"ש לא נחלקו על ולד ולד
וכו'.

ומפני שמשנתנו זו לפי־כך שני תנאים שנו אותה,, נדחקו ע"כ
בגמרא לפרש “לא נחלקו שלא יקרב אלא יקרב”, כדי שלא להעמיד אותה בתרי
תנאי.

4) פ“ג מ”ה: אמר ר' שמעון מה הטעם וכו' – כולה ר"ש.

5) פ“ו מ”ד: עופות הרי אלו אסורין וכו' שהיה בדין וכו' –
ר“ש הוא, שכך שנינו בספרא נדבה פרשה ו ד: אמר ר' שמעון מה אם המוקדשים
שהמום פוסל בהם וכו' העוף שאין המום פוסל בו וכו' ת”ל לכל נדר להביא את
העוף, וכך שנינו בסתם ספרי (שהוא ר"ש!) תצא פיס' רס"א: לכל נדר לרבות
את העוף ומה מוקדשים וכו'.

6) פ“א מ”ג: אין ממירים אברים בעוברים וכו' (ועי' פ“ב מ”ג)
– ר"ש היא לפי הבבלי (חולין סט ב), והוא מביא ראיה לזה מדברי ר' יוסי:
אמר ר' יוסי והלא במוקדשין האומר רגלה של זו עולה כולה עולה, כאילו
חבירו החולק עליו מודה בזה. אבל רק ר"ש סובר בזה כר'
יוסי1146.

ואנו כבר ראינו, שאמנם כמה סתמות בתמורה – ר"ש הן.

“ר' שמעון” בתור חולק נזכר בפ“א מ”ב, פ“ג מ”ג, פ“ז מ”ג ומ"ד.

בפ"ד (עי' לעיל) נזכרו גם תנאים מאוחרים, רבי וחכמים בפ“ד מ”ג1147, ובמ“ד ר' אלעזר בר'
שמעון; ורבי נזכר גם בפ”ו מ“ב, ו”החכמים" שם הוא ר' יוסי בר'
יהודה (תוס' פ"ד ו ומוחלפת). ור' יוסי בר' יהודה נזכר גם בפ“ב מ”ג. ואמנם
“וכן האומר” וכו' שבפ"ו מפסיק ואינו מאותו ענין, ואפשר שנוסף
מתוספתא.

אבל בכל־אופן נסדרה מסכת זו באחרונה בבית־מדרשו של רבי.





XVIII. כלים

א. כלים – משנת ר' יוסי1148





בקורת־המקורות של המשנה קרקע בתולה היא עדיין, אף אחרי
ההתחלות האחדות הקטנות. וכאן אנו עומדים על קרקע סמוך ובטוח, כאן
יש לנו משניות מקבילות של בני הדור או בני הדור הסמוך (תוספתא ומדרשי
ההלכה), וכאן יש לנו פירושים וקבלות של אישים הקרובים בזמן
(האמוראים, ביחוד הדורות הראשונים של האמוראים). וכך אנו יכולים לברר
לפעמים קרובות בלי כל־ספק ממשנת מי מהתנאים לקחה הלכה פלונית.

שני התלמודים התחילו בבקורת־המקורות, הניחו את
אבן־פנתה, אבל רק אבנים אחדות נוספו אחרי אבני־היסוד והפנה
האלה1149.

נתחיל מאחרון הראשונים, ר' שמשון מקינון, שדבריו מוליכים אותנו לכלים1150.

בס' כריתות1151, אומר הר“ש
מקינון: נראה אע”פ שרבי סידר המשניות סדורות היו קודם לכן אלא שסתם
הלכתא… אבל המשנה והמסכתא לא זה ממקומה וסדרה הוא כבראשונה וראייה מהא
דסוף כלים דתנן אמר ר' יוסי אשריך כלים וכו' ואם רבי סדר המשנה ושנה
סדר הקדמונים היאך אמר רבי יוסי הכי והלא היה קודם שסדר רבי המשנה
וכו'.

אמנם אמרו בשם ר' יוחנן (סנהד' פו א): סתם מתני' ר'
מאיר וכו' וכולהו אליבא דר“ע: ואמרו בירוש' (יבמות פ“ד ו ע”ב): א”ר יוחנן
כל מקום ששנה סתם המשניות רבנין עד שיפרש לו רובו; ובשם ר' שמעון בן לקיש:
כל סתם משניות דר' מאיר עד שיפרש לו רבו (שאינה לר"מ) א"ר זעירא קומי
ר' יוסי לא דרבי שמעון בן לקיש פליג (על ר' יוחנן דאמר “כל מקום ששנה סתם
משניות דרבנן – כלומר שהלכה כמותה – עד שיפרש לו רובר”, עד שיפרש לו
רבו, שהיא דעת יחיד; ר' יוחנן לטעמיה דאמר בכמה מקומות בבבלי “הלכה כסתם
משנה”. ו“אמוראי נינהו ואליבא דר' יוחנן” כמפורש בבבלי בכמה מקומות) אלא דו
חמי רוב סתם משניות דר' מאיר.

אמנם כן, הרבה סתם משניות לר"מ הן, אבל רק “הרבה”, רק חלק גדול – ואפילו לא החלק היותר גדול – ולא יותר.

שהרי כל האמוראים, למן הראשונים ועד האחרונים, פירשו בכמה
מקומות את משנתנו שלא כר"מ אלא כתנא אחר (מתני' ר' פלו' היא, מאן תנא ר'
פלו'). ורבים הם למשל הסתמות לר' יהודה ור' שמעון ורבים – לר'
יוסי.

כך כל נדרים פי"א – לר' יוסי הוא (נדרים פב א), וכן כל
אהלות (עירובין עח ב), וכן ישנן עוד סתמות של ר' יוסי בכמה מקומות
(עי' להלן).

ודבר זה בעיקר הדבר מובן מאליו, אם נשים לב לכבוד הגדול
שרחש בית הנשיא לר' יוסי. רשב"ג אבי רבי היה “מחבב בכל יום ויום
דברי (ר' יוסי) בפני (דברי ר') יהודה” ו“קבע הלכה כר'
יוסי”1152. וגם בנו רבי כיבדהו מאד, קבע הלכה כמותו וקראו “נמוקו (νομική)1153 עמו”1154, ואין־ספק על־כן, שהרבה מאד השתמש רבי במשנת ר' יוסי.

ואמנם כן: סתם כלים – ר' יוסי הוא.

כאמור כבר הוכיח ר"ש מקינון מסוף כלים (פ“ל מ”ד) “והאפרכס
של זכוכית טהורה. אמר רבי יוסי אשריך כלים שנכנסת בטומאה (“אבות
הטומאות”) ויצאת בטהרה (“טהורה”)” – שמשנת כלים היתה סדורה כך לפני
רבי.

1155 ר' יוסי בן חלפתא, תלמידו של ר' עקיבא, לא הלך
אחרי משנת ר"ע ולא החזיק בשיטתה, כי בעיקרו היה תלמידה של ישיבת צפורי,
תלמידם של ר' חלפתא אביו ור' יוחנן בן נורי, והולך בשיטתה.

הרבה ממשנת ר' יוסי נשאר עוד במשנתנו, גם חלקי מסכות גם פרקים שלמים. נתחיל מן היסוד, מ“כלים”.

חתימת כלים “א”ר יוסי וכו' “, שכבר עמד עליה הר”ש מקינון, מעידה שרבי השתמש ב“כלים” של ר' יוסי1156, כי
זוהי דרכו של רבי, בשעה שהוא מביא דברי תנא, שהוא עצמו מוסיף על דבריו
הסתמיים, מטעימם ומפרשם ומעיר עליהם – להביא דברים אלו ב“אמר ר'
פלוני”1157. ואין כאן “חסורי מחסרא”, ואין לומר, שהתנא שכח להזכיר שמו תחילה והזכירו אח"כ.

אנו מוצאים בכלים כמה סתמות של ר' יוסי1158. ובכמה מהם סתם רבי במקום אחר (במסכתנו1159 או במסכת אחרת)1160 כדעת חכמים החולקים על ר' יוסי.

כמובן רק יסודה של משנת כלים היא ממשנת ר' יוסי, רק רוב
הסתמות, הרבה סתמות. כי מצד אחד יש במסכת כלים כמה שרידים ישנים מאד, מזמן
הבית וסמוך לחורבנו1161; ומצד אחר שינה רבי פני
משנת ר' יוסי ועיבדה, והשתמש בכלים, כמו בכל מקום, בכמה משניות אחרות:
במשנת ר' מאיר, ר' יהודה (הרבה מאד) ור' שמעון. וזאת רואים אנו כבר מרוב
זכרון התנאים הנזכרים בשמותם: ר' מאיר – כל“ב פעמים, ר' יהודה – כנ”ז
פעמים, ר' שמעון – כל' פעמים. רבי שם אפוא ליסוד משנתו – משנת “כלים” של
ר' יוסי, אבל “לא כולה”, אלא השתמש הרבה גם במשניות שאר תלמידי ר"ע.

כך הוסיף רבי כמה דברים, שלא היו במשנת ר' יוסי –
ממשניותיהם של חבריו. וכן הוסיף כל פרק כ"ד ממשנת ר' יהודה. וכך הוסיף דעתם
של תנאים אחרים אחרי סתם של ר' יוסי. או שהביא את שתי הדעות בצורת
מחלוקת1162. או שהוא שונה במקום סתמו של ר' יוסי – סתם אחר, ואחריו “אמר ר' יוסי”, “ר' יוסי אומר”.

ויש שהוא מביא את דברי ר' יוסי בשמו בלי מחלוקת בצדה. וכן
שנה דברי ר' יוסי כדעת יחיד מפני שחלקו עליה. ויש ששנה משנה המתנגדת לדעת
ר' יוסי, ולא הזכיר כלל את דעתו. ויש שהוא שונה דברי תנא אחד בשמו,
והשני – בלשון “חכמים”.

וכמה דברים השמיט לגמרי ממשנת ר' יוסי.1163

ואמנם גם ר' יוסי עצמו כבר הזכיר כנראה במשנתו מחלוקת חבריו עליו:

תוס' כלים ב“ב פ”ז ה (לפכ“ט מ”ג): א"ר יוסי אני אומר
דבר אחר והם (=חבריי החולקים) אמרו דבר אחד (ורואה אני דבריי מדבריהן שאני
משיבן וכו'), וכן בתוס' אהלות פ“ח ח; תוס' מקואות פ”ג ד: ר' יוסי אומר ר'
מאיר היה אומר1164 מטבילין בעליונה ואני
אומר בתחתונה וחכמים אומרים (בין) בתחתונה וכו‘; תוס’ בכורים פ“א ב:
ר' יוסי אומר היה ר' מאיר אומר הכהנים וכו' ואני אומר וכו‘;
תוס’ חולין פ”ב יא: ר' יוסי אומר ר' מאיר היה אומר, ובבבלי חולין לח א
(כ"י מ') כהוגן: ר' יוסי אומר מאיר היה אומר1165. ועי' תוס' יבמות פי“ב יא: א”ר יוסי מצאתי וכו' א"כ מה ראה ר'
מאיר לומר וכו'.

ומחלוקות כאלה שהביא ר' יוסי במשנתו: פלוני אומר – ואגי
אומר –, נסח רבי בלשון: ר' מאיר אומר – ר' יוסי אומר, או: סתם – ר'
יוסי אומר, וכדומה.

חוץ מן הסתמות הנזכרים, שנסתמו ע"פ חברי ר' יוסי, ישנם סתמות שסתמם רבי כחבריו בני דורו:

א) ר' מנחם ב"ר יוסי

פ“א מ”ז (המעלה. גם בספרי זוטא 228 בקיצור), בתוס' פ“א יד:
ר' מנחם ב"ר יוסי אומר. והוא ר' מנחם ב”ר יוסי
סתימתאה1166.

ואם רבי סתם כמותו – צריך לומר שבמשנת ר' יוסי
היה כתוב במקום זה המעלה הסמוכה לפניה בספרי זוטא: ארץ כנען מקודשת מעבר
הירדן שארץ כנען כשרה לבית השכינה וכו‘1167, שאם
לא כן אין כאן עשר קדושות. אבל אפשר ג"כ, שדעת ר’ מנחם נזכרה כבר במשנת
ר' יוסי אביו, כמו בתוס' ב“מ פי”א ג: ר' יוסי אומר מנחם בני אומר
(במשנה שם פ“י מ”ב: ר' יוסי אומר).

ב) ר' יוסי בן המשולם

פ“ט מ”ה: ואם ידוע וכו‘, בתוס’ ב“ק פ”ו יח: אבא יוסי בן
דוסאי ור' יוסי בן המשולם אומר' נגבה לאחר שלושים יום לא נגבה אפילו לאחר
שלש שנים (ודלא כתוי"ט).

ג) רבותינו

פי“ח מ”ה: או שמעטה פחות מטפח טהורה, תוס' ב“מ פ”ח ה:
בראשונה היו אומרים וכו' (כלשון משנתנו עד “טפח על טפח לוכסן”). רבותינו
אומרים גורד מלמטה ועולה עד שימעטנה פחות מטפח1168.

ד) מעשה רבי

כך היתה משנת ר' יוסי למשנת רבי.

והשפעת רבי ניכרת בכמה מקומות. כך בהשמטתו שהשמיט בפ“ח
מ”א (שהזכרתיה) “א”ר יוסי" שבתוס' ב“ק פ”ו ד, מפני שלדעתו תשובת ר'
יוסי ותשובת ר' יוחנן בן נורי אחת היא (תוס' שם)1169.

ובפכ“ח מ”ה: כפה שהוא טמא מדרס ונתנו על הספר טהור מן
המדרס אבל טמא טמא מת. ותניא בתוס' ב“ב פ”ו ו: כפה של זקנה שהוא טמא
מדרס ונתנוהו לספר ר' מאיר מטהר ור' יוסי מטמא (ר“מ מטהר ממדרס ור'
יוסי מטמא, מפני שאין כאן שינוי מעשה ולא יצא מידי טומאתו, תוס' שם ומשנה
פכ”ה מ"ט). ונסיב לה רבי אליבא דתנאי כי אם טהורה היא כר' מאיר
טומאתה “מגע מדרס”, וכן שנינו באמת בברייתא שבבבלי (סנהד' מח
א)1170: אבל טמא מגע מדרס. אבל משנתנו תפסה
בחצי בשיטת ר“מ (טהור מן המדרס) ובחצי בשיטת ר' יוסי (אבל טמא טמא מת).
ועי' תוס' ב”מ פי"א ח: סדין שהוא טמא טמא מת ועשאו וילון הרי הוא
כטמא מת ומקבל טומאת מדרס דברי רבי וכו'.

ובפ“כ מ”ב – כר' יוסי ב“ר יהודה (סתימתאה!) ולא כרבי,
תוס' ב”מ פי“א א: כשיחשוב עליה, וזוהי דעת ת”ק בפכ“ב מ”ב: אבל ר' יוסי אומר
שם (כר' יוסי ב"ר יהודה כאן): אין צריך מחשבה.

וכן בפט“ו מ”א (השדה התיבה והמגדל) שלא חילק בין עץ לעצם – דלא כרבי בתוס' ב“ב פ”ד י אלא כר' יוסי ב"ר יהודה.

וכמה סתמות במשנה כולה שלא כרבי1171, וכמה דברים ישנם עוד בתוס' כלים בשם רבי, שלא נזכרו כלל
במשנה, כרגיל גם בכל המשניות.

אבל בכל אופן – עיבודו של רבי לפנינו: משנתו!





ב. שיורי משנת ר' יוסי – בתוספתא

בעדיות (פ“ב מ”ח) תנן: שלשה דברים אמר ר"ע על שנים הודו לו
ועל אחד לא הודו לו. על סנדל של סיידין שהוא טמא מדרס ועל שירי תנוד
ארבעה שהיו אומרים שלשה והודו לו, ועל אחד לא הודו לו על כסא שנטלו
שנים מחפוייו זה בצד זה שר' עקיבא מטמא וחכמים מטהרין1172.

אבל בתוס' (עדיות פ"א יג) תניא: תנור שתחילתו ארבעה
ושיריו ארבעה שבראשונה היו אומרין שלשה הודו לו (לשון המשנה!). סנדל של
עץ ושל סיידין שטמא מדרס ואשה חולצת בו ויוצאין בו בשבת ולא
הודו לו.

וכן בתוס' כלים ב“ב פ”ד ה1173: סנדל של קש (=“סנדל של סיידין” בבבלי שם) ר' עקיבא מטמא
והאשה חולצת בו ויוצאין בו בשבת ולא הודו לו.

וע"ז מעיר הבבלי שבת שם: והתניא (משנת עדיות!) הודו לו,
אמר רב הונא מאן הודו לו ר' מאיר ומאן לא הודו לו – ר' יוסי
(והשוה “ולא הודו לו חכמים” בתוס' מע"ש).

דבריו אלה של ר“ה, שהיו בוודאי מקובלים בידו1174, ומוסבים כנראה גם על “תנור” (בתוס'
עדיות הוא רק העתק לשון המשנה), יש להם סמך במשנת כלים פ”ה מ“א: תנור
תחילתו ארבעה ושיריו ארבעה דברי ר"מ וחכמים אומרים בד”א בגדול אבל בקטן
תחילתו כל שהוא ושיריו ברובו, ועי' תוס' ב“ק פ”ד א: תנור של בנות (=קטן)
שתחלתו כל שהוא ושיריו ברובו שר' מאיר אומר תחלתו ארבעה ושיריו
ארבעה.

“חכמים” אלה הם כנראה ר' יוסי, ור' יוסי לא כמו שהיו אומרים בראשונה ולא כר' עקיבא1175. ותוס' דכלים (ודעדיות) היא אפוא – משנת ר' יוסי.

“סנדל של עץ ושל סיידין” (סנדל של קש ושל
שעם) הוא סנדל לר“ע ור”מ בין לענין טומאה ובין לענין חליצה
ובין לענין שבת.

ובכלים פי“ד מ”ה: סנדל בהמה של1176 מתכת טמאין של שעם טהורין.

ובתוס' כלים ב“ב פ”ב יא, בפרק המקביל לפכ"ד שלנו תניא: שלשה סנדלים של אדם טמא מדרס של מתכת1177 ושל בהמה טמא טמא מת ושל שעם ושל צפירא טהור מכלום.

זוהי בוודאי משנת ר' יוסי, שחלק על ר“ע ב”סנדל של סיידין".

וגם משנת שבת פ“ו מ”ח: הקטע יוצא בקב שלו דברי ר“מ
ור' יוסי אוסר (“וסימנך סמ”ך סמ“ך”), שייכת לכאן, כי “קב” הוא “סנדל של
עץ”, ואמרו ביבמות קג ב ל”סנדל של עץ" (שם פי“ב מ”ב): מאן תנא אמר שמואל
ר' מאיר היא, ובירוש' יבמות שם מקשרים מתני' דיבמות לתוס' כלים הנ“ל:
ר' הילא בשם ר' יוחנן אפילו כולו של עץ כשר מתניתא מסייעא לר' יוחנן סנדל
של קש וכו‘, ומפרשים: לא הודו למדרס; תום’ יבמות פי”ב יא: אמר ר'
יהודה אילו ראה ר' אליעזר סנדל של עץ של עכשיו היה אומר
&lt;עליו&gt;
הרי
הוא כסנדל לכל דבר, ובתוס' שבת פ“ה (פ"ו) א: ר' אליעזר אומר קב של קיטע
אם יש לו בית קיבול כתיתין יוצאין בו ואם לאו וכו' (כר' יוסי במשנתנו),
עי' רמב”ן לשבת שם. ולענין חליצה דין אחד ל“קב הקטע” ול“סנדל של שעם”,
תוס' יבמות פי"ב י ובבלי קג א.

באותו ענין בתוס' נשארו כנראה עוד כמה שרידים ממשנת ר' יוסי, המקבילים לפכ"ד שלנו וחולקים עליו:

1) בפכ“ד מט”ז תנן: שלש סבכות הן של ילדה טמאה טומאת
מדרס, של זקנה טמאה טמא מת ושל יוצאת החוץ טהורה
מכלום.

אבל בפכ“ח מ”ט: סבכה של זקנה טמאה משום מושב1178. חלוק של יוצאת החוץ העשוי
כסבכה טהור, ושם סוף מ"י: סבכה שנקרעה אם אינה מקבלת את רוב השער
טהורה.

מתאים לזה נמצא בתוס' ב“ב שם פ”ב י: שלש סבכות הן של זקנה
טמאה מדרס ושל ילדה טמאה טמא מת נקרעה ואינה מקבלת את רוב השער טהורה
מכלום.

התוס' מתאימה אפוא לפכ“ח
בניגוד לפכ”ד! 1179

2) תוס' שם ט: שלש(ה) מטות הן העשויה לישיבה טמאה מדרס, שמוכרין עליה כלים טמאה טמא מת1180 ושל מלבני בני לוי טהורה מכלום1181 (שלא כר“מ ור' יהודה, בפי”ח ובתוס' ב"מ!).

אבל במשנתנו פכ“ד מ”ח:ו שלש מטות הן העשויה לשכיבה טמאה
מדרס, של זגגין (=שמוכרין עליה כלים) טמאה טמא מת, ושל סרגין טהורה
מכלום.

3) תוס' שם: שלש(ה) עריסות הן העשויה לשכיבה טמאה מדרס ושל בנות1182 טמאה טמא מת ושל סיידין1183 ושל ציורות טהורה מכלום (ועי' גם
תוס' ב“מ פ”ט א: עריסה של בנות הרי זז טמאה טמא מת היתה משמשת שכיבה
הרי זו טמאה מדרס).

במשנתנו מתאים לזה כנראה1184 פכיד מ"ב:

שלש עגלות הן העשוית כקתדרא טמאה מדרס, כמטה טמאה
טמא מת ושל אבנים טהורה מכלום. (“אבנים” מתאים כנראה לסיידין וציידין,
ועי' תוס' כלים ב“ק פ”ג י: של אזנים1185.

בתוס' כלים נשארו כמובן גם שרידים אחרים ממשנת ר' יוסי. חוץ מאלה שנזכרו בפירוש בשמו (עי' לעיל), לקוח ממשנתו, למשל:

תוס' ב“ב פ”ו ט: שלש על שלש שעשה לאספלונית1186 מלוגמא (μάλαγμα) ורטיה טמאה רשב“ג אומר אספלנית טהורה1187 מלוגמא ורטיה
טמאה, וכן היה רשב”ג אומר העושה אספלנית מן הסמנים טהורה ומן העשבים טמאה
מפני שהיא מנערת (= ננערת). ובעור איספלוני[ת] טהורה מלוגמא ורטייה
טמאה.

אבל במשנתנו פכ“ח מ”ג ו העושה אספלנית בין בבגד ובין
בעור טהורה, ר' יוסי אומר על העור טהור מלוגמא בבגד טהורה ובעור
טמאה. רשב"ג אומר אף בבגד טמאה מפני שהיא ננערת.

"ובעור וכו' “, שבתוס' – הוא אפוא משנת ר' יוסי, וע”כ נראה שכל הפיסקא לקוחה בתוס' משם.

ע"ד משנת ר' יוסי בתוס' במסכות אחרות עוד נדבר.





ג. יחוסה של כלים לשאר מסכות

1) על יחוסה של כלים פי“ז מי”ז לסוכה פ“א מי”א העירותי כבר (לעיל עמ' 129).

2) פט“ו מ”ו: הבטנון והנקטמון והאירוס הרי אלו טמאים, אבל בשבת פ“ו מ”ח: אנקטמון1188 טהורים. וכבר נתקשו בו הראשונים1189. אבל בתוס' שבת פ"ה (פ"ו) ב: הנקטמין1190
טמאין, וזו היא משנת ר' יוסי, שהרבה ממנה בתוס' שבת (עי' להלן).

ומשנת שבת שם – ר' מאיר.

3) פי“ב מ”ג: כסוי טני וכו' ר“ג מטמא וכו', מ”ד: מסמר
הגרע טמא ושל אבן השעות טהור ר“צ מטמא, מסמר הגרדי טמא וארון של
גרוסות ר”צ מטמא וכו‘, מ“ה (אחרי שתי הלכות אחרות ב“מסמר”): מסמר
של שלחני טהור ור”צ מטמא (ואחריו:) שלשה דברים ר"צ מטמא וכו’, מ“ו:
ארבעה דברים ר”ג מטמא וכו' כסוי טני וכו‘, וכל זה (מן “שלשה דברים” והלאה)
לקוח מעדיות פ“ג מ”ח, ור’ יהודה היא, כסיפא דמ"ו, (עי' לעיל
סתם) ועי' להלן “ספרא” אות 5.

4) פ“ה מ”ה = עדיות פ“ז מ”ח: העיד מנחם וכו' שהיו אומרים חילוף הדברים.

*4) פ“ה מ”י: חתכו חוליות וכו' = עדיות פ“ז מ”ז: הם העידו וכו' שר' אליעזר וכו'.

5) פט“ו מ”ב: ארוכות של נחתומין טמאות ושל וכו' דף של
נחתומין שקבעו בכותל ר' אליעזר מטהר וחכמים מטמאין, אבל בעדיות פ“ז מ”ז
תנן: הן העידו על ארוכות של נחתומין שהן טמאות שר' אליעזר מטהר, אבל
ר' יוסי שנה מחלוקת ר“א וחכמים לא ל”ארוכות של נחתומים" אלא ל“דף
של נחתומים”, וכן היא שנויה באמת בתוס' עדיות פ“ב א: ארבעה דברים ר' אליעזר
מטהר וכו' מסרוק של צרצור (=כלים פ“ב מ”ח) וכו' דף של נחתומים וכו'
מנעל על האימום (=כלים פכ“ו מ”ד)1191 וכו' חיתכו
חוליות וכו' (=כלים פ“ה מ”י), וכן בתוס' שם פ”ג א: העיד ר' יהושע ור' פפייס
על דף של נחתומין וכו' שהוא טמא שר' אליעזר מטמא.

– בתוס' עדיות שם הוא אפוא משנת ר' יוסי.

6) פכ“ו מ”ד: כל חמתות צרורות טהורות וכו‘, עי’ עדיות פ“ה מ”א: החמת בש“א וכו‘, ועי’ תוס' כלים ב”מ פי"א ב.

7) פ“ט מ”ב: חבית שהיא מלאה משקין טהורין ומינקת בתוכה
וכו' בש“א וכו' חזרו ב”ה וכו‘. ובקצרה פ“י מ”א: על הכל מצילין וכו’.
אהלות פ“ה מ”ג: היתה שלמה בה“א מצלת על הכל וכו' חזרו ב”ה וכו‘; אהלות
פט“ו מ”ט: חבית שהיא מלאה משקין וכו’. עדיות פ“א מי”ד: כלי חרס מציל על
הכל כדברי ב“ה וכו' אמרו להם ב”ה וכו' אמרו להם ב“ש וכו' חזרו ב”ה וכו'
(הוויכוח גם בתוס' אהלות פט“ו ט: אמר ר"א ב"ר שמעון בזו בית שמאי
מטמאין וכו‘, ועי’ בתוס' שם ספ”ה).

משנת אהלות מתאימה לכלים.

8) פ“ח מ”ד: קדירה שהיא נתונה בתנור וכו‘, פרה פ“ח מ”ו:
אין כלי חרש מטמא חברו וכו’, ועי' ספרי זוטא חקת יט א [הוצאתי עמ' 16]:
[טהורי] כלי חרס שהיו משולשלים לאוירו של תנור ב[מ]קום הנגוב
וכו'.

9) פ“ח מ”י: היה פונדיון לתוך פיו ר' יוסי אומר אם
לצמאו טמא, מקואות פ“ח מ”ה: נדה שנתנה מעות בפיה וכו' טמאה היא על גב רוקה
(עי' ר"ש שם).

10) פי“א מ”ד: ברזל טמא שבללו וכו' = מכשירין פ“ב מ”ג (אגב).

11) פי“ג מ”ו = טבול יום פ“ד מ”ו (דרך אגב, עי' תוס' שם פ“ב יד ור”ש, דקאי “ועל כולן אמר ר' יהושע” וכו' גם על מ"ה).

12) פי“ז מי”א: והשותה כמלוא לוגמיו ביוה“כ, ומי”ב: האוכל ביוה“כ וכו', יומא מ”ח מ"א.

13) שם מי“א: וכמזון שתי סעודות לערוב וכו', עירובין פ”ח
מ"ב: כמה הוא שעורו מזון שתי סעודות לכל אחד; ושאחריו: מזונו לחול וכו' –
הוא מעריכת רבי (בעירובין: ר' יוחנן ב"ב – ר' שמעון).

14) שם מי“ב: וגריס נגעים כגריס הקלקי, נגעים פ”ו מ"א.

15) שם מי“ב: ושנעשה בידי אדם שעורו כמלא מקדח גדול, אהלות פי”ג מ"א.

16) פט“ז מ”ז: שיש להם מעשה ואין להם מחשבה, טהרות פ“ח מ”ו, מכשירין פ“ג מ”ח ופ“ז מ”א (ר"ע איגר).

17) פכ“ה מ”ט: כלי הקדש וכו‘, חגיגה פ“ג מ”א, ועי’ תוס' כלים ב“ב פ”ג יב: א"ר יוסי וכו' (וכן בתוס' חגיגה).

18) פכ"ד – עי' לעיל.





ד. יחוסה למדרשי־הלכה

לספרא:

ת"כ משתמשת כאן – כמו תמיד – במשנת רבי, עם הוספות מן הברייתות, עד שאין כלים יוצאת מכלל שאר מסכות המשנה:

1) פ“ב מ”ב: הדקין וכו' ועד חצבים גדולים בלוג = ספרא
שמיני פרשה ז' ב' (מיכן אמרו), ואחריו: נשתקע וכו' = תוס' ב“ק פ”ב
ב'.

2) פ“ב מ”ג: והמטה והכסא והספסל והשלחן והספינה
והמנורה של חרס = ספרא שם ד: פרט למיטה ולכסא ולספסל ולשולחן ולספינה
ומנורה של חרס, עי' לעיל.

3) פ“ה מ”א: איזהו גמר מלאכתו משיסיקנו וכו' – ספרא שם פ"י
ו: מאימתי מקבל טומאה (כלשון זה גם בתוס' ב“ק פ”ד ב) משיסיקנו
וכו'.

4) שם מ"ב: האבן היוצא וכו' – ספרא שם י‘: מיכן אמרו האבן
וכו’ אמר ר' יהודה והלא אמרו האבן היוצא מן התנור כל שהן טמאה לא אמרו
וכו'.

5) שם מ“ז: תגור שנטמא וכו' ושנים הקטנים טהורין – ספרא שם
ב–ג (מיכן אמרו); אבל בספרא עוד: חלקו לשנים והם שוים טמאים מפני שאי אפשר
= תוס' ב”ק פ"ד ח.

אבל בפי“ב מ”ו תנן: ארבעה דברים ר“ג מטמא וחכמים
מטהרין וכו' וטבלא שנחלקה לשנים ומודים חכמים לר”ג בטבלא שנחלקה
לשנים אחד גדול ואחד קטן שהגדול טמא והקטן טהור. וזוהי משנת ר'
יהודה1192. ו“חלקו לשנים והם שוים וכו' " –
כר”ג ולא כחכמים. וזוהי לנכון משנת ר' יוסי, שהשמיטה רבי, ולדידיה
נ"ל שבאחד גדול ואחד קטן נחלקו אבל בשוים מודים חכמים שטמאים.

ונפלא שספרא הוא ר' יהודה, ותני בשנים שוים טמא
כר"ג לדידיה. (ואפשר דר' יהודה בתוס' דייק “כשנים בחברו” שע“ז לא
נחלקו1193 אבל אחד גדול מחבירו נחלקו בו וחכמים
מטהרין, ומתני' דפי”ב מ“ו דלא כר' יהודה, ומתני' דפ”ה מ“ז דלא כר'
יהודה. וצ”ע)

6) שם מ"ט: תנור שבא מחותך וכו' – ספרא שם ד' (מיכאן אמרו).

7) שם מי"א: תנור של אבן וכו' – שם ז–ח (מיכן אמרו).

8) פ“ו מ”ב: האבן שהיה שופת וכו' – ספרא שם ט:…טמאה
מפני שיש לו נתיצה. עליה וכו' טהורה מפני שאין לו נתיצה. עליה ועל
הזיז רואים שאם ינטל הכותל והוא עומד בפני עצמו טמא ואם לאו טהור – תוס'
ב“ק פ”ה ג: ר' יהודה אומר עליו ועל הזיז וכו' וסתם ספרא ר'
יהודה.

9) פ“ח מ”א: כוורת פחותה וכו' – ספרא שם פרשה ז י (מיכן
אמרו): ר' אליעזר אומר מצלת אמר ר' אליעזר וכו‘, אמרו לו וכו’
(כבמשנה), ושם יא: אמר ר' יוחנן בן נורי אמרתי לו לר' אליעזר וכו' א“ר
יוסי אמרתי לו לריב”נ וכו' אמר לו (קרי: אמרו לו, או: אמר רבי) הוא הנדון =
תוס' ב“ק פ”ו ד, ושם: אמר רבי היא תשובת ר' יוסי היא תשובת ריב"נ (ורבי
הוא שהשמיט במשנתנו את דברי ר' יוסי, וכתב תשובת ריב“נ בלשון “אמרו
לו”, אבל הספרא חיבר ללשון המשנה את התוס', ויצאו הדברים של ריב”נ
כפולים, עי' ראב"ד).

10) פט“ו מ”א: השידה והתבה וכו' – ספרא שם פרשה ו ה–ו:
יכול השידה וכו' ביבש ת“ל מ[כל] כלי עץ ולא כל כלי עץ או יכול שאני מוציא
דרדור עגלה וכו' (ו') רמ”א כל שמנו חכמים בטהרה וכו' ר“י אומר כל שמנו
חכמים בטומאה וכו' אין בין וכו‘, ושם ז נוסף: ר’ נחמיה אומר קופות וכו' –
תוס' ב”מ פ"ה א.

11) מחצלת הקנים וכו' – ספרא מצורע זבים פרק ב ב.

12) פי“ט מ”ב: החבל וכו' – ספרא מצורע זבים פרשה ב ד.

13) פ“כ מ”א (בלי דברי ר' יהודה!), פי“ט מ”ט (ועי'
תוס' ב“מ פ”י ג), פ“כ מ”ב (עריבה מב' לוג וכו') ומ"ד (עריבה גדולה) – ספרא
שם פרק ב ג–ה (אבל ג שם: או יכול שאני מרבה הסרוד והדף של נחתומין
וכו‘, ובמתני’ תנן פט“ו מ”ב: דף של נחתומין וכו' וחכמים מטמאין,
סרוד של נחתומין טמא, ועי' מש“כ ל”דף של נחתומין" לעיל, “יחוסו של
כלים לעדיות”).

14) פכ“ג מ”ב – ספרא שם פ"ג יא.





לספרי זוטא:

1) כלים פ“א מ”ו–מ“ט – בס”ז נשא ה ב (228) משנת ר' יוסי (עי' לעיל).

2) פ“ב מ”ה: כסוי כדי יין וכו' – ס“ז חקת יט טו (הוצאתי
עמ' 27 שו' 17: כסוי כדי וכו' וכסוי טפחין הרי אלו כל שהן, ועי' כלים פי”ד
מ"ג: וכל הכיסויין (של מתכות!) טהורין.

3) פ“י מ”א: אלו כלים וכו' – ס"ז שם (הוצאתי עמ' 25 שו' 13), ומוסיף: וכלי חרסית.

4) פ“י מ”ב: במה מקיפין וכו' – סז שם (שו' 26):
[……….] בשעף ובשרף בשעוה ובזפת ובכסיטרון
(κασσίτερος), אבל במשנתנו: אין מקיפין לא בבעץ
ולא בעופרת מפני שהוא פתיל ואין צמיד, ועי' תוס' ב“ק פ”ז ז: אין
מקיפין בקסטרון מפני שהוא פתיל ואינו צמיד ואם עשאו לחיזוק הרי זה
מציל, ועי' כלים פ“ל מ”ג: ר' יוסי אומר בבעץ טמא, ועי' תוס' ב“ק פ”ג ד:
אבל חבית שנקבה ועשאה בבעץ ובקנטרין (= ובגסטרין) ובגפרית ובזפת ובסיד
ובגפסיס.

5) פ“ט מ”ח: תנור שניקב וכו' – ס“ז שם (הוצאתי עמ' 27 שו'
10): שעורו מלא חוץ תמרה (כצ"ל) כפול דברי ב"ש בה"א מלא כוש דולק.
ניקב מצדו שעורו מלא כוש דולק נכנס,
&lt; מן הצד נכנס
&gt;
ומן האמצע אינו
נכנס, ר' שמעון אומר מן האמצע נכנס ומן הצד אינו נכנס. מגופת חבית שניקבה
וכו' של שיפון מן הצד נכנס ומן האמצע אינו נכנס רש"א מן האמצע ניכנס מן
הצד אינו ניכנס. לפי נוסח זה ת”ק הוא ר' יהודה (ועי' להלן עמ' 475 הע'
50).

6) פי“א מ”ח: כל תכשיטי נשים טמאים. עיר של זהב קטליות
נזמים וטבעות. וטבעת (הו' לו: טבעת) בין שיש לה חותם בין שאין לה חותם
ונזמי האף – ס“ז מטות לא כג (330): כלים שאינם עשויים למלאכה אבל עשויים
לנאוי אלו קטליות ונזמים וטבעות ונזמי האף, “טבעת בין וכו' “שבמשנתנו –
הוספת השונים היא בניגוד לשבת פ”ו מ”א (עי' בבלי נט ב, ס ע“א וכרנב”י:
טומאה אשבת קרמית), ועי' תוס' ב”מ פ"ב א–ב!





לספרי:

הספרי במדבר, שאינו מדבי ר"ע אלא דבי ר' ישמעאל, אינו משתמש במשנתנו, משנת רבי.

1) ספרי חקת פיס' קכ“ו: מיכן אמרו כלים מצילים צמיד
(ר“מ אהלות פ”ה מ"ג ור' הלל: בצמיד) פתיל באהל המת אוהלים בכסוי, ילקוט:
כלים המצילין בצמיד פתיל באהל המת מצילין בכסוי בבית המנוגע; משנה נגעים
פי”ג מי"ב: ר' יוסי אומר כל המציל צמיד פתיל מציל מכוסה בבית המנוגע
וכו' (תוס" פ"ז יג).

2) ספרי שם: וכל כלי פתוח מיכן אמרו חבית שכפאה על פיה
מירחה בטיט מן הצדדים טמאה וכו‘, כלים פ“י מ”א: היו כפויים על פיהן מצילים
כל שתחתיהן עד התהום ר' אליעזר מטמא, ועי’ תוס' ב“ק פ”ז ו.

הלקוחות שתי המשניות שבספרי ממשנת ר' יוסי?





ה. חלוקת התוס' לתלתא בבי

חלוקת התוס' לשלש בבות אינה ע“פ גודל המסכת וכמות הפרקים,
כחלוקת ב”ק ב“מ וב”ב דנזיקין (ל"ג פרקים לשלשה חלקים שוים בני
אחד עשר פרק) כאן ב“ק ז' פרקים, ב”מ י"א פרק וב“ב ז'
פרקים. אלא שחלוקת תוס' כלים תלויה – בחלוקת המשנה. גם היא נחלקה לשלש
בבות: ב"ק – עד סוף פ”י, ב"מ – פי“א–פ”כ, וב“ב – פכ”א–פ"ל.

חלוקה זו ישנה עוד במקצת בכ“י מ‘. שם כתוב אחרי פ"י:
סליק פירקא וסליק לה בבא קמא דמס’ כלים… בבא מציעא… כלי מתכות
וכו'. וכן בפירוש הגאונים בתחילת פי”א (הוצאתי עמ' 20 שורה 3): באבא
מיצעיתא, וחלוקה זו היתה לפני רש“ג בתג”ק סי' עב (דף כ ע"ב): כמה שמפורש
בפרק כל הכלים יש להם אחוריים ותוך (=כלים פכ"ה מ"א) בבא בתרא
דמסכתא, והערוך ע' ארנס: והיא האימה ששנינו בבבא מציעא דכלים (=פי“א
מ”ו).

ע"פ חלוקה זו של המשנה נחלקה התוס' לחלקים שאינם שוים בכמותם כלל, אבל מקבילים לבבות של המשנה.

ו. אופיה

הרושם הכללי והחיצוני, הוא שר' יוסי ההיסטוריון מרבה
בשמות ובמקורות הלכותיו: “ר' עקיבא אומר”, בכמה מקומות: “זו משנת ר”ע משנה
ראשונה“. מרבה להשתמש במשנה הישנה, ושרידיה (כמו שהעירותי) ניכרים עוד;
מרבה להשתמש באוצר לשוני ישן: צפורן (תוס' שבת), כפיס (כופת), ב”ב פ“א,
תוס' כלים, תוס' שבת: בא ר' יוחנן אצל אבא חלפתא. במסכת זו נזכר כ”פ ר'
אליעזר, שרבי מיעט להזכירו (אם יאמר לי אדם כך שנה ר' ליעזר שונה אני
כדבריו אלא דתנייא מחלפין) ולא הזכירו אלא בתוך משנת ר' יהודה או
ר' יוסי.





ז. הערות ופירושים

א) למשנת כלים

פרק א

מ"א ספרו. ד“ר וד”ו ועוד: ספירו, וכ“ה במו”ק ז ב
גם בדפוסים, וכ“ה בב”ב ט ב בכי“י. וכן בנזיר פ”ז מ“ג בכי”י ורע“ב ומש'
שבירושלמי, ובירוש' שם נו סע”ג; וכתב ר' שלמה עדני ב“מלאכת שלמה” לנזיר שם:
וימי ספירו כך צ“ל ומצאתיו מנוקד בשוו”א תחת הסמ“ך ובחירק תחת הפ”א.
והוא לדעת לוי (במלונו) כמו “אהילו”1194 (אהילה), גניבו1195 (גניבה), במקום “ספירתו”. אבל רי“א (=ר' יהוסף אשכנזי)
נקד: ספרו הפ”א בקמץ (מ"ש כאן), מן “הספר” שבדה“ב ב טז. והשוה גם
“כפל”1196 – כפילו1197, ואולי אף כאן “ספירו” מן “ספר”. ימי־ספר נמצא בת”כ ריש
מצורע.

מ"ב לטמא בגדים (במגע) וחשוכי בגדים במגע. “במגע”
הראשון ליתא בהו' לו, כי“י פ' וב‘, הוצ’ דרנבורג, ד”ק ואמ“ד ועוד, ומחקוהו
גם רב”א (=ר' בצלאל אשכנזי) ורי"א. כלומר: לטמא בגדים שעליו, ואלה
שאין עליהם בגדים – מטמאים בגדים וכלים במגע, מפני שהם מטמאים בחיבורם
בטומאה כל בגדים וכלים, שהם נוגעים בהם1198, ועי' מי נפתוח,

מ"ג שהוא מטמא משכב תחתון וכו'. וכן שנינו בנדה פ“ד
מ”א: והכותים מטמאים משכב תחתון כעליון מפני שהם בועלי נדות, וכן בנדה פ“ה
מ”ד: בת שלש שנים ויום אחד וכו' ומטמא את בועלה לטמא משכב תחתון כעליון.
ובת“כ מצורע זבים פ”ז ג–ד1199 תניא: מה תלמוד
לומר ותהי נדתה עליו יכול לא יטמא אדם וכלי חרס ת“ל ותהי נדתה עליו, מה היא
מטמא אדם וכלי חרס אף הוא יטמא אדם וכלי חרס או מה היא מטמא משכב לטמא אדם
ולטמא בגדים יכול אף הוא יטמא משכב לטמא אדם ולטמא בגדים ת”ל ותהי וכו' וכל
המשכב וכו' שאין ת“ל אלא שנתקו (הכתוב)1200 מטומאה חמורה והביאו לטומאה1201 קלה
שלא יטמא אלא אוכלים ומשקים. נמצאת אתה אומר משכבו כמגעו מה מגעו לטמא אחד
ולפסול אחד אף משכבו לטמא אחד ולפסול אחד. וכן שנינו בזבים פ”ה מי"א: בעל
קרי כמגע שרץ (=ראשון) ובועל נדה כטמא מת אלא שחמור ממנו בועל נדה שהוא
מטמא משכב ומושב טומאה קלה לטמא אוכלין ומשקין1202.

ואמרו בבבלי1203: מאי משככ
תחתון כעליון אילימא דאי איכא עשר מצעות ויתיב עלייהו מטמו להו פשיטא
דהא דרס להו אלא שיהא תחתונו של בועל נדה כעליונו של זב וכו‘. אבל בתוס’
כאן1204 שנינו: חומר בבועל נדה שבועל נדה מטמא
כר התחתון כעליון. ופירושו כפשוטו: “דמצע תחתון שלו שוה בטומאתו למצע
עליון שלו” דשניהן אינן רק ראשון, והא דנקט הש"ס כעליונו של זב לאו
דוקא "אלא משום דעליונו של זב מפורש בקרא טפי וכו' " (תפארת ישראל).

מ"ה חזר להיות בועל נדה. רע"ב: “והא דלא תני חזר להיות
טמא מת שהוא חמור מבעל קרי וכו' משום דהנך עשר טומאות פורשות מן האדם, וזו
טומאת מגע היא”. אבל בתוס' (פ"א ד) תניא באמת: ר ' נתן אומר חזר להיות
טמא מת לטמא שנים ולפסול אחד.

כדי להעלות ארוכה. בתוס' נשנו תחילה “עשר קדושות”,
ואחריהן בהי“ג: וכמה היא כדי וכו‘, ואחריו: ר’ מנחם בר' יוסי וכו‘. ונראה
שזה לקוח ממקור אחר. ובדבר “ארוכה” עי’ גם תוס' חולין פ”ג ב: ולא נשתייר בה
כדי להעלות ארוכה = ולא נשתייר הימנו כזית (כנוס' המשניות), במשנת
חולין פ“ג מ”א1205, ועי' תוי"ט כאן.

מ"ו והבכורים. “בכורים” אינם משום קדושת הארץ, אלא משום שהם חובת הארץ ואינם נוהגים אלא בארץ1206. וכבר הקשה מ“ש דהוה ליה למיתני “העומר ושתי הלחם והבכורים”.
שכן רגיל לשנות “עומר ושתי הלחם” בהדי הדדי1207, ו”אין מביאין בכורים
קודם לעצרת“1208. ובאמת בס”ז נשא ה ב (ע"פ הילקוט) יש רק
“העומר ושתי הלחם”1209. ובירוש' שקלים רפ“ד מובאת המשנה כבמשניות,
אבל בכי"מ (בגליון): בכורים ועומר ושתי הלחם1210, ועי'
חלה פ”ד מי“א ותוס' כאן פ”א ה שמביאין בכורים מסוריא. אלא שלריה“ג אין
מביאין אפי' מעבר הירדן, מפני “שאינה ארץ זבת חלב
ודבש”1211. ועי' מדר”י פסחא רפי“ז 63: ריהג”א וכו' שומע אני כל הפירות1212 במשמע הרי אתה דן וכו' מה להלן בארץ ה' עממים וכו'1213.

ונראה ש“הבכורים” תוספת היא במשנה, וכן מחקו הגר"א בהגהותיו. ובהוצ' לו: ושתי הלחם ולחם הפנים!

מ"ז עיירות וכו'. תוס' ספ“א – בשם ר' מנחם בר' יוסי –
סתימתאה. ובס”ז ליתא “ומסבבין וכו' “. ואם ננכה מעלה זו צריכים להוסיף
את המעלה של ס”ז בין יהודה ועבר הירדן. ובתוס' נשנו הי”ג–הי"ד על־פי
מקור אחר, כמו שיוצא מסדר ההלכות.

מ"ט ופרועי ראש. בס"ז תניא: פרועי ראש ושתויי יין (עי' תוי"ט)1214, וכלל בין־האולם והיכל יחד, כר' יוסי.

שלא רחוץ ידים ורגלים. סתמא כר"מ בתוס‘, דבין האולם מותר ליכנס שלא רחוץ ידים, ור’ יוסי פליג.





פרק ב

מ"א וכלי עצם. נתרבה מ“וכל מעשה עזים” (במ' לא כ)1215. “מעשה עזים” מקביל ל“שק” שבשמיני (ויק' יא לב), כי סתם “שק” עשוי מן “העזים”1216. אבל
מכיון שהוציאו הכתוב בלשון “מעשה עזים” למדו ממנו “דבר
הבא1217 מן העזים, מן הקרנים ומן הטלפים”. וכן
תרגם יונתן (במ' לא כ): וכל עובד מעזי קרנא וגרמא, אבל אונקלוס ורס"ג
תרגמו כפשוטו.

ומיטמאין מאחוריהן. ד“ר וכו‘: ומטמאין… ואינם
מטמאין, דרנב’: ומטמאין… ואינן מיטמאין, לו: ומטמאים… ואינם
מטמאים, פ‘: ומטמים… ואינן מיטמין, ק’: ומיטמין… ואינן
מטמין. גם ר”י (שבת טז א) גריס: ומטמאין מאחוריהן, אבל פירושו
דחוק. ובת"כ שמיני פרשה ז ח תניא: או מרובה מידת לטמא מליטמא שהוא מטמא
את אחרים מאחוריו ואינו מיטמא מאחוריו1218.

ונראה דמשבשתא היא ותני: ומטמאין מאחוריהן ואינן מיטמאין (ו“מגביהן” גליון הוא), וכן במשנה1219 ובת"כ תמיד “מאחוריו” ולא “מגבו”, ורק בברייתא שבבבלי
“מגבו”.

ושבירתן היא טהרתן. ככתוב “ואותו תשבורו” (ויק' יא
לג), שתנור וכירים יתץ" (לה), ומכאן והלאה אין עליהם תורת כלים. ת"כ שמיני
פרשה ז יג: ואם כן למה נאמר ואותו תשבורו מלמד שאין לו טהרה אלא
שבירתו.

מ"ב וקרקרותיהן בבלי חולין נד ב ודפו“י כאן: הן וקרקרותיהן, וכ”ה בתוס' ות“כ, אבל בכי”י: קרקרותיהן.

קרקרת (קורקורת), ערבית قرقر, אשורית ḳakkaru (=קרקר). קרקע = קערקער, ער' قعر – קרקע הבאר.

חצבים אשורית h̭aşbu, חצבא.

מ"ג טבלה בד“ר, הו' לו, כי”י פ' וק': וטבלה.





סילון = σωλήν, סורית: סילונא, צנור חקוק בקנה וכדומה (שבת לט ב).

וכבכב. רע“ב: כלי שמכסים בו וכו' ש”כל המשמש כפוי וכו'
" – לשון התוס' (פ"ב ה), אבל זה נשנה שם אחרי “כיסוי אלפס” (=מ"ה)
ול“כיסוי כבכב”! ושם ה"ח שנינו: העשוי לכך ולכך1220 כגון הכבכב והאילפס הקדירה וכו', ובכן כלי הוא ולא
כיסוי.

לסל הפת. ד"ר: סל הפת, הו' לו: סל לפת.

זה הכלל. עי' ת“כ שמיני פרשה ז ה, ועי' להלן פכ”ו מ"א.

מ"ד פותח־גומר. כלומר: מתחיל בה ומסיים בה (יכין).

של מדה. בתוס': כשלמדה.

ומריח בה. בתוס‘: ומדיח בו את הלוקח, וכן
“מדיח” בכי"י ק’ ופ' ומ‘. ואפשר ש“ומדיח” עיקר, מפני שהמחלוקת היא אם
לשנות: א) מפני שהוא מדה, ב) מפני שהוא מדיח בו. והשוה “קרב לגבי
דהינא ואידהן” (שבוע' מז ב), ועי’ תוס' תרומ' פ“י י: אין הזר נמנע
מלשמשנו אע”פ שניסך ממנו, ועי' ב“ק פ”ח מ"ו: ושבר את הכד בפניה ובו כאיסר
שמן, גלתה את ראשה והיתה מטפחת ומנחת ידה על ראשה.

מ"ה כסוי כדי יין וכו' בפי“ד מ”ג תנן (בכלי מתכות): וכל הכיסויין טהורין, ובתוס' כאן נוסף: שמשמש בהן עראי ומשליכן.

וכסוי חביות ניירות. חביות של נייר, פפירוס, הן
אפיפיירות שבמשנה (פי“ז מ”ג) וכלי פפיר שבתוס' (כלים ב“מ פ”ה טו), והם הם
“כלי גומא” שבישע' יח ב. ועי' כלים פי“ז מט”ו: העושה כיס… מן הנייר
טמא (רע"א). “אני גומא” מזכיר גם פליניוס (לעף, Requizilen). נייר – אשורית nijaru.

ואם התקינן1221 לתשמיש
טמאין. וכן שנינו בס"ז חקת יט טו [הוצאתי 27]: כסוי כדי וכו' וכסויי
ספחין הרי אלו כל שהן1222.

שהיא מסננת לתוכו. בתוס‘: שמצננת, וכן ברמב"ם הל’ טומאת כלים פי“ח ה”ה1223: מצננת לתוכו
היד; אבל א“א לומר “מצננת לתוכו” אלא “בתוכו”, ואפי' ל”מסננת"
אינו מתאים “לתוכו” אלא “בתוכו”. וחוץ מזה. אם אינו נקוב, כיצד היא “מסננת”
לתוכו? אבל נראה לשנות: מסנקת (מצנקת) כמו “המסנק את הטיט
לצדדין”1224, “סונקין אותן לצדי המזבח”1225, “וצנקן בזויות באוקינוס”1226. וכבר כתב התוי"ט דלא פליגי, שזה
שנה בלשונו: שהיא מסנקת לתוכו את הירק, וזה – בלשונו: שהיא הופכת
עליו את הרונקי. רונקי (בער' رىق) – “מים עכורים”, וכאן – הירקות
השלוקים.

מ“ו ראב”צ מטהר ר' יוסי מטמא וכו'. בד“ר1227: ראב”צ מטמא ר' יוסי מטהר מפני
שהוא מוציא, וכן היה כנראה נוסח הרמב“ם שכתב (בפי“ח ה”ח):
טיטרוס1228 אע”פ שהוא נקוב ומוציא פרוטות מיתטמא שהרי המים מתכנסין בצדדין והן עשויין לקבלה.

מ"ז וקלמריס. בכי“י (וכן הגאון): וקלמרין,
καλαμάριον, בית־דיו וקולמוס, ולשון יוני הוא. וכ”ה המתאמת בכי“י, ועי' מ”ש.

ריב"נ. בתוס‘: נפלו משקין ע"ג הרחב ר’ יוסי אומר משם ריב"נ חולקין וכו'.

מ"ח הלפיד. כלי שנותנין בו “לפיד”, כמו “נר” בלשון המשנה: כלי שנותנין בו “נר”.

המסרק. הגאון: א“ד המסרוק, וכ”ה בתוס‘, ועי’ נספחות לפי' הגאונים ומש"כ שם.

סורית: מסורקא, וכ"ה בפי הגאונים: מסורקא, ה' ראו: מסרוק.





פרק ג

מ"א לחומרו בזיתים. עי' תוס' ועי' להלן פ“ח מ”ב ופ“ט סוף מ”ח.

מ"ב בגרוגרות. רע“ב: “רגילים היו להניח גרוגרות
בחבית”. ב”ב יט ב (=אהלות פ“ו מ”ב), שבת פכ“ב מ”ג (ר"ש), וכן להלן פ“ד
מ”ב.

רמ"א בזיתים. ככל הכלים, והיו נותנים זיתים בחבית (עדיות פ“ד מ”ו, תוס' שם פ"ב ב).

הצרצור. רע“ב: לשתות בו מים, וכן במקואות פ”ג מ“ג
(“והמערה מן הצרצור”), וב”ר פצ"ח תיאודור־אלבק 1264 (“צרצור של מים”). אבל
נמצא גם ליין: המערה יין נסך מצרצור קטן1229, וצרצור של יין עמוני מונח אצלה1230. אלא שמים ויין שוים בדקותם1231. ועי' תוס' (פ"ב ט), ששנתה כאן: נבלי יין שעורן במשקים ור' שמעון אומר בזרעונין.

ר' אליעזר אומר. תוי“ט: “והר”ב העתיק ר”ש ולא מצאתי
כך בשום נוסח, אך בנוסח א“י כתוב בגליון יש גורסין ר”ש, ואפשר שעל הר“ב כתב
כן”. ועי' תוס' אנשי שם, ועי' מ“ש, וכ”ה בד“ו רפ”ג עם הר“ש, ועי' להלן פי”ז
מט"ז: בית קיבוץ מעות.

מ"ג מחזיק רביעית. עי' שבת ספ“ח ומקואות פ”ד מ"ג (ועי' ר“ש לעיל פ”ב מ"ב).

מ"ד בסופה עי' משנה אחרונה, תוס' פ"ד יא.

מ"ו פטסין מלשון יוני πίθος = חבית.

מ"ז בכלי זפת. הן “היקירין” של התוס' (פ"ג ב), כלים
שנותנים בהם זפת, ואם ניקבו ועשאם בזפת אינם יכולים לקבל את הזפת
החם.

ואם ליין טמאין. עי' ע“ז פ”ה מי“א ותוס' ע”ז פ“ח א ושם פ”ד יא (בבלי לג א).





פרק ה

מ"א [ושיריו [ב]רובו. כצ“ל. התלמוד (חולין קכד א)
נו”נ: רובו דטפח למאי חזי, אמר אביי שירי גדול ברובו. אבל לפי הפשט אין
מקום לקושיא זו, כי המשנה עוסקת בתנור העשוי למשחק, וכן מובן גם מן התוס'
רפ"ד: “תנור של בנות שתחלתי כל שהוא ושיריו ברובו”.]

מ"ז וגורר… לגרור. עי' תוי“ט ומ”ש, ובכ“י ב' כאן:
וגורד… לגרוד. אבל בהו' לו והו' דרנבורג וכ”י פ‘: לגור, ומן
מגוררות במגרה1232 הוא. עי’ פרה פ“ב מ”ב: יגור1233 ושבת פי“ז מ”ב: מגירה לגור1234 בה. וכן הביא הערוך בע' גר משנתנו זו1235. וכן הגיהו רב“א ורי”א להלן פי“א מ”ג: הגרורת. הגרורת – גם בכי"מ.

מ"ט [למודין. בכל מקום במשנה הוראתו “חשוקים”.
בסורי “למד” – חבר, קשר, ומזה אולי יש לפרש את הכתוב “אל בית אמי
תלמדני” (שה"ש ח ב).]

מ"י חתכו. בד“ר והו' דרנבורג והו' לו וכ”י פ‘:
חיתכו (וכן במ"ח), וכ"ה בירוש’ מו“ק פ”ג פא ע“ד ובתוס' עדיות פ”ב א.
והשוה “מחתך” ו“מחותך”.

זה תנורו של עכנאי. עי' פי' הגאונים שלי ובהערותי.
ובתוס' עדיות פ"ב א שנינו: והיה נקרא תנורו של עכנאי שעליו רבו מחלוקות
בישראל.

מי"א וכן בכירה. הנכון כפי' הר“ש, וכן יוצא מת”כ שמיני
פ"י ז: פרט לתנור של אבן ושל מתכת ולכירה של אבן ושל מתכת מיכן אמרו
וכו'.





פרק ז

מ"א [הקלתות וכו'. היחיד “קלת”, מלשון יוני
κάλαθος, סל. הקלת שמשה בעיקרה סל. עשו גם כלי כזה ליציקה, ואפשר שבדמותה שמשה גם לבעלי בתים לבשול.

מ"ב דכון. דכון כך מצאתיו מנוקד בשורק (מ"ש), ובהוצ' דירינבורג מנוקד דכון, וכן בסורית דכונא, מדף לשים עליו נר.





פרק ח

מ"ט ליזבז. וכן למעלה פ“ב מ”ג, נ"א: לזבין, מלשון יוני λέσβιον, מסגרת לבנין.

אסטגיות פירשו גג מל' יונית στέγη. אבל בירוש' (ע“ז ספ”ב מב סע"א) אמרו: הן איסטגיות הן ספיות.
ובזה יובנו דברי התוס' (פ“ו הי”ז): וכולן שם אחד הן. בכי“מ: איסטאנאות,
בתוס‘: סטאנאות. בדפו’: ספונאות, וצ”ל: איסטפניות, מל' יוני
οτεφάνη, תר' ה־LXX למעקה (דב' כב ח) ומסגרת (שמ' כה כה).]





פרק ט

מ"ב ומניקת. ד“ר: מניקית, וכן ר”מ והו' לו וכ“י פ'.
כי”מ: מנקת – מיניקית – מניקית. והשוה “ותניקהו” (שמ' ב ט). פפירוס 53 שו'
14: ויניקהי, וכן מניקה1236, להניק, תניק1237, מניק1238, הניקה1239, לינק – להניק1240.

מ"ו והלכו. הו' לו וכ“י פ': והילכו, והשוה “שועלים
הלכו בו” (איכה ה יח) ו”מהלך“. ועי' תוס' תרומות פ”ג יב, ירוש' תרומות פ“ג
מב ע”א ותוס' טהרות רפ"ג.

לבינה שבלעה וכו'. כפי' הערוך (עי' מ"ש) גם בס' המליצה
(באכר 14 הע' 3). והפירוש לקוח מתשו' גאון בל"ס. והוא הוסיף להודיע:
ועדנה מצויין בבבל בחצר נבוכדנצר.

מ"ז פי מרדע (ב"פ). בכי“י פ' וק': מרדה (מרדא),
וכ”ה בס' המליצה (בכר 32), וכ“ה בתוס' כלים ב”מ פ“ו יב (כ"י ו'): במרדא
ב”פ1241: במרדא במרדא הבינוני, בעובי המרדע וכו'.

נסדקה סרידה וכו'. בס"ז חקת טו (הוצאתי עמ' 27): א'
רבן שמעון בן גמליאל הואיל ונאמר צמיד פתיל מה אני מקיים פתוח להביא את
הסרוק1242.

מ"ח תנור שניקב מעינו וכו'. בס"ז חקת טו (הוצאתי עמ' 27): תנור שניקב מעינו שיעורו מלא חוץ תמרה1243 כפול דברי בית שמי בית הלל או' מלא כוש דולק.

[ניקב מצדו וכו'. בס"ז שם (בהוצאתי): ניקב מצדו
שיעורו מלא כוש דולק ניכנס מן הצד ומן האמצע אינו נכנס ר' שמעון או' מן
האמצע ניכנס ומן הצד אינו ניכנס]1244.

וכן היה אומר במגופת חבית וכו'. בס“ז שם (בהוצאתי שם):
מגופת חבית שניקבה וכו' ר' שמעון או' מן האמצע ניכנס ומן הצד אינו ניכנס:
כסוי כדי יין וכדי שמן וכסוי טפחין הרי אלו כל שהן (כאלה שנעשו “לשאר
משקין” שבמשנתנו). ונראה לגרוס במשנתנו: מלא כוש דולק (כבס"ז), ולמחוק
“נכנס ויוצא”, וגרסי' ליה ב”צדו".





פרק י

מ"א מצילים כל שתחתיהן וכו'. מדין “ככוי” (עי' תוס'), ועי' ס"ז חקת שם וספרי חקת פיס' קכו (163 למטה).

חרסית. ר“ג1245: עפר לבן ומעורב1246 באבנים דקין, וכן בערוך בפי' הראשון:
מין סיד הוא שחופרין אותו מן הקרקע. ובמדבר רבא שלח
טז1247: הסתכלו באבנים ובצרורות שלה אם של צונמא
הם הם שמנים ואם של חרסית הם הם רזים, – מוכיח לפי' הערוך. וגם הסדר
במשנת חולין (פ“ו מ”ז)1248 “בסיד ובחרסית ובלבנה” מוכיח כן. ובס”ז שם: וכלי אדמה וכלי חרסית.

מ"ה קבותים. בתוס' כאן (פ"ז ד): כפותין של מורייס, ירוש' תרומות מז ע"א: קבוטין של מורייס. מל' יון κιβώτιον, תיבת עץ.

מ"ו בשגמין. כמו בפכ“ב מ”י: הנסרים שבמרחץ ששיגמן; וכן
בב“ר פכ”ו: הדלת הזה מי מעמידו שגמיו; שם: הרי אני משגמן ביסורין.
ובקה“ר ספ”ט: ואת האומנות (מ"ב יח טז) – מהו אומנות? ר' לוי אמר: ציפריא,
ורבנן אמרין: שיגמיא. ועי' עירובין קא א.





כלי מתכת – פי“א–פי”ד

פרק יא

מ"א חזרו לטומאתן הישנה. תקנת שמעון בן שטח היא משום מעשה בשלמציון1249; אבל בכלי שטף שנינו (פט“ו
מ”א): מקבלין טומאה מכאן ולהבא. וגזרו בכלי מתכות, משום שאפשר לרתכן
ולעשות מהן כלי יפה, מה שאין כן בכלי שטף, שאין זה רגיל.

ות"ק – ר' שמעון הוא בתוס' כאן, שאפי' היה טמא טבול
יום וריתכו, ואפי' היה טמא טמא מת ונטהר וחזר להיות טבול יום וריתכו, חזרו
לטומאתן הישנה, שמא יאמרו טבילה בת־יום עולה.

מ"ב מתכות. הו' לו וכי"י ק' ופ': מתכת.

ומן הנגר ומן המנעול. הו' לו וכ“י פ' ורי”א: והנגר והמנעול.

והציר. הו' לו וכ“י פ': הציר. ו”שנעשו לקרקע" אשלשתן קאי.

והקורה. כבמו“ק פ”א מ“י, היא הקורה הסוגרת את הדלת;
אלא שכאן מפסקת “והקורה” בין “הציר והצנור” דשייכי להדדי, מה שאין כן
“הקורה” דשייך ל”מנעול“, וכן הם מסודרים במו”ק פ“א מ”י: הציר והצינור
והקורה המנעול והמפתח שנשברו. וגם “שנעשו לקרקע” אין לו ענין ל“הקורה”.
ונראה ש“והקורה” גליון נוסף הוא ע“פ מו”ק, ונכנס שלא במקומו. וכנראה
שלא היה גם לפני הראשונים, שהרי לא פירשוהו לא פי' הגאונים ולא
הרמב“ם1250 והר”ש והרא"ש.

ואולי “ציר” זה הוא “ציר התחתון” (עירובין פ“י מי”ב), וזהו “שנעשו לקרקע”.

מ"ג השחולת. השוה “משחילין פירות” (ביצה לה ב), “סידר עד שלא תרם (הדשן) משחיל ותורם” (ירוש' יומא פ“ב לט ע”ג).

הגרודות. כי“מ רי”א ורב“א: הגרורת. ביחיד גם הו' לו וכ”י פ' ור“מ הו' דרנבורג1251. וכאן באמת “גרורת” נכון יותר, כלומר: מה שנגרר ע”י שופין. כמו “נסורת” מעץ.

ריב"נ אומר אף מן הקצוצת. כך בהוצ' לו, כ“י פ‘, הוצ’ דרנבורג וד”ר.

אף. לפי התוס': מן הגרודת טמאין ורק מן הקצוצת טהורין.

קצוצת. כנוס' כי“י, מלשון “וירקעו את פחי הזהב
וקצץ פתילים” (שמ' לט ג), וכן בארמית: צינור דמעיקרא קציצתא והשתא
צינורא (ב"ק סז א), ובסור': קצציתא (fragmenta), והן גדולות מן ה”שחולת".

מן הגרוטי. כ“ה בכל כי”י, מל' יוני γρύτη, שברים של כלים שונים (ועי' פי' הגאונים).

ומן המסמרות שידוע שנעשו מכלים1252 – טמאין, מן המסמרות וכו'. “שידוע” ליתא בכי“מ. וזו משנת ר'
אליעזר בר' יוסי (תוס' ב“מ פ”א ב); אבל ת”ק של ראבר“י (ר' יוסי?), שהוא
תנא בתרא שלנו חולק וסובר דבכל נחלקו (שאין דרך תנא לומר “לא נחלקו
אלא” בשעה שיש ת"ק האומר כך), ועי' כזה במ”ד (רע“ב ד”ה שומטה). ותרי תנאי
נינהו. ורבי הוסיף דברי ראבר"י במשנתנו.

מ"ד חלמא. מ“ש: חלמא כך מצאתיו מנוקד, וגם בשבת צא
ב בר”ח: חלאמא “תפר”, והשוה “חלמון” ביצה. ועי' תוס' דבמחצה ומחצה חולק
ר"א.

הפין. עי' תוי“ט ועוד: חפין, ופי”ג מ"ו: פותחת –
והפין, והן “חפי פותחת” שבשבת פא א, עי' פי'
הגאונים1253.

והקלוסטרא וכו'. בכי“י: קלוסטרא1254, ועי' רע”ב ועירובין פ“י מ”י; נגר שיש בראשו גלוסטרא ר' אלעזר
אוסר ור' יוסי מתיר (כיון שיש תורת כלי עליו) כר' טרפון. ורישא – ר'
יוסי כר' טרפון, ובהדיא שנינו בתוס‘: ר’ טרפון מטמא וחכמים מטהרין
וברוריא אומרת וכו' כשנאמרו דברים לפני ר' יהודה1255 אמר יפה אמרה ברוריא.

ומשנתנו "והקלוסטרא וכו' " – היא ר' יהודה (תלמידו של ר' טרפון).

מ“ה וחכ”א וכו'. היינו ת“ק, למסתמה רישא כרבנן1256, הא קמ”ל מאן ת“ק ר' פלוני1257. וכולה “רא”א וכו' וחכ”א וכו' " נשנית כאן (ממקור אחר) כדי להורות, שנחלקו בזה.

מ“ו ר”ע מטמא וכו'. בתוס' פ“א ה: א”ר יוסי וכו' אלא שעקיבא מטהר, א"כ משנתנו שלא כר' יוסי.

מצופית. בירוש' עירובין פ“ד כא ע”ד: מצופית1258 היו לו לר"ג וכו' = שפופרת
(בבבלי, מג ב). ובתוס' כאן (סוף ה"ז): היתה מציבות של מתכת כלי (צ"ל:
כלו) חיבור למציבות, ושייך למשנתנו.

והשוה מצובייתא (סוכה כט א, כנו' הערוך), “קנים” של הסוכה. ובשבת קה א: מצובייתא – קירוס.

וכאן צ"ל בכל אופן: מצובית.

מ"ח והשריון. בכי“י: והשירין (והשרין), כמו במקרא:
שרין (ישע' נט יז). שריה (איוב מא יח). וכן בשבת פ”ו מ“ב בהו' לו
וכ”י פ‘: בשיריין, כ"י ב’: בשרין.

וקטליות. ברומית catella (הקטנה מן catena), בבלי (שבת נז ב): דאשה חונקת את עצמה. אבל נראה שהוא שרש שמי. באשורית
kutultu, ר' kutlâti‏, שלשלת, كتل (והשוה: קטל, כטל, قتل).

וטבעת. בד“ר, הו' דרנבורג, הו' לו' וכי”מ: טבעת.

וטבעת בין וכו'. עי' פי“ב מי”א ופי“ג מ”ו ותוס' רפ“ב.
ובשבת נט סע”ב רמינן משבת פ“ו מ”ג "לא תצא אשה בטבעת שיש עליה חותם וכו' "
(עי' תוי"ט). ורב נחמן בר יצחק אומר (שם ס רע"א): טומאה אשבת קרמית טומאה
כלי מעשה אמר רחמנא (במ' לא נא) וכלי הוא, שבת משום משוי וכו‘. וכך מפורש
בתוס’ רפ"ב: אמר תלמיד אחד וכו' שמא לא שמעת אלא לעניין שבת וכו‘. ור’
זירא1259 משני, דמתני' דשבת ר' נחמיה היא “שהיה
ר' נחמיה אומר בטבעת הלך אחר חותמה”. ואפשר שבבבלי ברייתא היא, ומשם
לקוח: וטבעת בין וכו' (עי' הנוסח בבבלי).

והנה המשנה מפרשת אח“כ “קטלה” (קטלה שחוליות שלה וכו').
ואח”כ “נזם” (מ"ט), ואחר כך “טבעת” (פי“ב מ”א). וכאן – הוספה היא, ע“פ
הברייתא, וכן הוא בתוס' בפ”ב (=משנה פי"ב). ואפשר שגם “ונזמי האף” נוסף
משם, שהרי בשבת מפרש הבבלי (נט ב) “נזמים” שבמשנה שם: נזמי האף.

רא"א אפי' טבעת וכו'. “טבעת” ו“חוליה” – “חלופי
לשונות”. ונראה שמן “שירי קטלא” והלאה מקור אחר, ובזה ניחא קושית הר“ש
(עי' מ"ש), ור”א חולק במ“ט גם על “צינורא” של נזם במ”ט.





פרק יב

מ"א קורת החצים. עי' REJ חכ“ו עמ' 66, מדרש איכה פ”ג יא (בובר, ס"ד), תנחומא נצבים א'.

קולר. מלשון יוני κολλάριον, שלשלת שבצואר.

העשוי לכפיתה. עי' כלים פי“ד מ”ג ותוס' כאן דפליגא.

מ"ב קנה מאזנים עי' פי“ז מט”ז.

אונקיות… אונקיות. כ“ה בכל כי”י1260 וראשונים. ובתוס' פ“ב ד מפורש: יש בו אונקיות ואין בו אונקליאות
וכו'. ופליגא. הרמב”ם ואחרים פירשו: אונקיות = אוקיות, משקלות,
ὄγκια. אבל נראה שאונקיות הם ὄγκη, ὄγκος (Haken), אונקלי קטן, בניגוד לאונקלי, שהוא גדול, ἀγκύλη, עוגן. ובמאזנים הרומים היו שני מיני אונקליאות (עי' קרויס).

ושל בעה"ב אם יש בו אונקיות טמא. פירושו: אבל אם אין
בו אונקיות אע“פ שיש בו אונקלאות טהור, מפני שבעה”ב שוקלים דברים קטנים,
ואלה נשקלים באונקיות.

ושל נקליטין. = נקליטי המטה (פי“ח מ”ג) ἀνάκλιτα ( =Lehne).

שידה. פכ“ב מ”ח, ועי' תוס'.

אקון. פכ“ג מ”ג, ὄγκινος.

שלחן. פכ“ב מ”א, ת"כ שמיני פרשה ו ד.

מנורת העץ. ת"כ שם, ודינו כמנורת חרס (פ“ב מ”ג).

וכולן אחת אחת וכו'. עי' תוס' ב“מ פ”א ט.

מ"ג הייתוכין. בכי“י: הייתוכין. [מ”ש מעתיק: היתיכין,
ומביא בשם רב“א: נ”א הותיכין.] ויש לפרש ע"פ התוס', שמזיז בו את
הקדרות.

[הפרכין. בהוצ' דירינבורג מנוקד: הפרכין. פיה“ג (עמ'
25) מביא את לשון התוס' (כלים ב“מ פ”ב ה"י): הפרכין הקבועים בכירים א”ד
בקיריים. ויש נוס‘: בקירוס (עי' בפיה“ג בהערות מו”ר זצ"ל). אולי שוה
ל“כירים” שבמ“ח. ובמקום “העכירין” שבנוסחתנו בב”ב פ“ד מ”ה יש בירוש’ ובכ“י
פרמא: הכירים. משרש זה גם “שהוא כורם עליו” (כלים פכ“ג מ”ד).
והגאון (פיה"ג 64) מביא נ”א: קורם. וה“ממל” שבמשנת ב"ב (פ“ד מ”ה) מפרשו
הבבלי (סז ב): מפרכתא. וכן נזכרות בבר' שם: מפרוכות. באשורית נמצא
kirěmu, ומן הענין יוצא, שהיא כלי שהשתמשו בו בשעת עצירתו של אותו דבר. כירים הוא אפוא הדף שעליו כבשו.]

עקרב. השוה: עקרב של פרומביא (פי“א מ”ה).

מ"ד מסמר הגרע. שהגרע תולה בו מספריים ותער, והוי כמו
תלוי מגרדות דלקמן, שלא נעשה אלא לשמש עם הקרקע, וכמפורש בתוס' כאן ושם.
לירמא: שהגדע, וכן במ“ש בשם כ”י1261.

מסמר הגרדי. עי' תוס' ב“מ פי”א ה (ובמש' פ“כ מ”ג).
וכבר העיר ב“משנה אחרונה” על הסדר הקשה. ונראה ש“מסמר הגרדי טמא” תוספת
הוא, ע“פ תנא אחר, ל”מסמר הגרע טמא".

היתה עגלה וכו'. עי' תוס' ב“מ פ”ה יב וראב"ד בעדיות (הובא בתוי"ט).

מסמר שהתקינו וכו'. כפי' הרע“ב מפורש בתוס' הי”ב.

מ"ה העשוי לשמירה. עי' בתוס' ב“מ פ”ב ג, ט, יג, ושלא כרע"ב. אלא פירושו: העשוי לאחיזת דבר שלא יפול.

שלשה דברים. מכאן עד מ“ו (ומ"ו בכלל) לקוח מעדיות פ”ג מ“ח–מ”ט. ומשנה שלנו שנתה את כולם בסדר אחר: כסוי
טני – ר"ג מטמא (מ"ג), מסמר של אבן השעות – וארון של גרוסות (מ"ד).
מסמר של שלחני (מ"ה). ואין במשנתנו “תלוי המגרדות” ולא “טבלא שנחלקה
לשנים”; ולעומת זה נשנה בפ“ה מ”ז סתם: חולקו לשלשה וכו' (אבל לשנים
טמא) חלקו לשנים אחד גדול וכו‘, ואחריו: חלקו לשלשה אחד גדול כשנים
וכו’1262.

וכאן נאמר בתוס' פ“ב יב: אמר ר' יהודה לא נחלקו ר”ג
וחכמים על טבלה שנחלקה לשנים ואחד מהם גדול כשנים בחברו שהגדול טמא
והקטן טהור. על מה נחלקו על שאין אחד מהם גדול [כשנים]1263
בחברו שהשנים1264 שוין שר“ג
וכו‘. ורישא "חלקו לשנים אחד גדול וכו’ " כחכמים דר'
יהודה1265. ר' יהודה חולק אפוא על “ומודים”
דמתני‘. ושלש מחלקות בדבר: לתנא דעדיות: נחלק לשנים שוים טהור ואחד גדול
טמא; לר’ יהודה: שוים ואחד גדול טהור, גדול כשנים טמא; ולבר' דתוס' ודת”כ:
שנים שוים שניהם טמאים (= משנה דפ"ה) ואחד גדול אחד טמא (וכן גדול
כשנים).

ובפי“ד מ”ו שנינו: כסוי טני של מתכת שעשה בו מראה ר'
יהודה מטהר וכו‘. ובתוס’ שם (פ"ד יב) שנינו: בזה מודה ר' יהודה
לחכמים בכסוי טני של מתכת שעשה בו מראה נשבר ובטל מתשמישתו
טהור1266 וחכ"א בין כך ובין כך טמא.

מכאן יוצא שבין לחכמים ובין לר' יהודה כסוי טני טהור, כמשנת עדיות, ובפט“ז מ”ז נחשב “כיסוי טני” (של עץ) בין הטהורים.

ובתלוי המגרדות סובר סתם כלים1267 כר"נ בתוס' שם, שלא נחלקו בזה.

מ"ח האולר. קרויס גוזרו מלשון יוני [ξ] υλάριον, שביב עץ. אבל בכ“י ב' 672.Qu ובפי' הגאונים ובתוס' כלים ב”ב ספ"ז: האולד (של זכוכית);
הגאון פי' “עץ”, וכן בס' המליצה [ועי' פי' הגאונים ובהע' שם.]

והמטוטלת. בתוס' כלים שם: והמטלטלות, ד“ר: והמטטלות, הו' דרנבורג: והמטוטלות, וכן כ”י פ'.

והמשקלות. בתוס' שם כבמשנה, אבל בפי' הגאונים:
והמשקולת, וברמב“ם כלים ספ”ט: והמשקולות “של בנאים”, וכן בפי' הגאונים בשם
י"מ.

משנה שלנו עוסקת ברובה בכלי עץ, שהרי סיים בה “וכל גולמי כלי עץ טמאים”1268, והסמיכה כאן מפני “גולמי כלי מתכת” שלמעלה. הרי “קולמוס” (calamus)
של קנה הוא, שכך שנינו “קנה כדי לעשות קולמוס” (שבת פ“ח מ”ה), “ולפיכך
זכה קנה ליטול ממנו1269 קולמוס” (תענ' כ ע"ב).

ו“משקלות” שלנו אם של מאזנים הם, הרי אין עושים משקלות של מתכת אלא של זכוכית1270, כמשקלות שבתוס' כלים ב"ב שם, שהם של זכוכית1271.

ו“כירים” הם “כבשי” נסרים שמניחים על הזיתים. וכן “הכן” (בסיס) והכנה (סרגל) של עץ הם.

אלא שכלי־עץ פשוטיהם טהורים (פט“ו מ”א): וצריכים לומר
שיש לכל אלה בית קיבול: “קולמוס” יש לו בית קיבול, ואולי גם “אולד”
ו“כירים” ו“כן”.





פרק טו

מ"א השידה עי' פכ“ב מ”ח ופי“ח מ”א. ועיקרו כמין תיבה שע"ג עגלה, šadittu (מן “שדד”). “מפני שיכול לחוץ ולילך בשידה וכו' " (עירובין לא א), ועי' פיה”ג 62.

כוורת (כורת)1272,
كوارבער', כורא בסורית. אבל בכי"י: כוארת (כ“פ בתוס' כ”י וינא), כוירת
(פיה"ג 153) = כיורת (שם 22).

כלי זכוכית. גזירת יוסי בן יועזר ויוסי בן יוחנן
היא, ולא גרסינן בשבת (טו א–ב) בההיא דשמונים שנה כלי זכוכית. ולהכי לא
פריך מינה שם1273. וכך אמרו גם בירוש' שבת פ“א ופסחים פ”א וכתובות ספ"ח.

השידה וכו'. בת“כ שמיני פרשה ו ה יליף להו מקרא “מכל
כלי עץ” (ויק' יא לב) ולא כל כלי עץ, וא”כ דווקא כלי עץ הבאים במדה
טהורים1274, ועי' תוס' כלים ב“ב פ”ד י: עובי הצמר וכו' אע"פ שבאין במדה טמאין.

שיש להם שולים. וכן גם בת“כ שם, ובאהלות פ”ח מ"א
במביאים וחוצצים: שיש להם שולים והן מחזיקים וכו‘, ובמביאים ולא חוצצים
(מ"ג): שיש1275 להם שולים ואינן מחזיקין וכו’.

בין מקבלין בין אינם מקבלין. ליתא בת"כ שם.

ושם ו‘: רמ"א כל שמנו חכמים לטהרה1276 טהור והשאר טמא. ר’ יהודה אומר כל שמנו חכמים
לטומאה1277 טמא והשאר טהור. המשנה הראשונה שנתה
אפוא: השידה וכו' הרי אלו טהורין. דרדור עגלה וכו' טמאין שאינן עשויין
ליטלטל אלא במה שבתוכן. ור' מאיר אומר שרישא דוקא ור' יהודה אומר שבסיפא
דוקא.

דרדור. (על משקל “בקבוק”) חבית ליין. בער' دردورة, צלחת של קש עגולה. דרדור = “כלי עגול”, חבית (פליישר).

וקסטות כנוס' הרע“ב. דפו' וקוסטות. מ”ש: “אית דגרסי
קסתות ואית דגרסי קצתות וי”ס וקסטות ונראה שהיא גרסת הרי“א ז”ל ונקד הסמ“ך
בצר”י… והר' בצלאל אשכנזי ז“ל הגיה וקוסטת בלי וי”ו אחר הטי“ת”. נ"א:
וקסטית. והוא מל' יוני κίστη = תיבה.

מ"ב ארובות. ד“ו רפ”ח, הו' לו וכ“י פ' ועוד: ארוכות, ועי' ערוך, וכן בעדיות פ”ו מ"ז.

ארוכות וכו' טמאות ושל בעה“ב טהורות וכו' דף של נחתומין
שקבעו בכותל ר”א מטהר וכו'. בעדיות פ"ז מז שנינו: הם (ר' יהושע ור'
פפייס) העידו על ארוכות של נחתומים שהן טמאות שר' אליעזר מטהר.

ולעומת זה שנינו בתוס' שם פ"ג א: העיד ר' יהושע ור' פפייס
על דף של נחתומין שחיברו במריש או בקורה ושקבעו במסמר שהוא טמא
שרבי1278 אליעזר מטהר. ואם לא קבעו כל צרכו הכל מודים שהוא טמא.

ושם בפ"ב א (מקביל לפ“ג, אחרי מ”ז!): ארבעה דברים ר' אליעזר מטהר וכו' מסרוק של צרצור וכו‘1279 דף של נחתומים שקבעו במסמר1280 שחיבר במריש או בקורה ר’ אליעזר מטהר וחכמים מטמאין, מנעל על האימום וכו‘1281
חיתכו חוליות וכו’1282.

והנה כאן בכלים שנה את המחלוקת בדף ולא בארוכות. ונראה
שזוהי משנת ר' יוסי, שנכנסה בתוס' עדיות. ובאותו ענין בפ"א יג לקוחה
התוס' ממשנת ר' יוסי, כמו שהעירותי במקום אחר1283.

מערוך. על משקל: מכתובין, מפרוכין, מחסום, משור; מנעול, מפוח, מקצועה.

מ"ג אף של גדלת. כ“ה “גדלת” בדפוי”י וכי“י. וכ”ה
בתוס‘. וכן בקידו’ פ“ב מ”ה. “אף” ליתא בתוס' פ"ה ה. ונכון, דשל גדלת חמור
משל סלתין (טמא מושב).

מ"ד תלוי נפה. בשבת פ“ח מ”ב: תלאי לנפה; אבל בהו' לו, כי“י פ' וה' וערוך ובפיסקא ירוש' יא ע”ב: תלוי1284, והוא על משקל “כסוי” (במ' ד ו= מכסה), וכן בארמית “כסויא” =
לבוש, כלים פט“ז מ”ז, פי“ד מ”ג ועוד1285.

מ"ה של גרנות וכו'. נראה דתרי תנאי היא: חד תני "של גרוסות וכו' " ואידך תני "של גרנות וכו' ".

מ"ו השרה כך מנוקד בידי ר' שמואל לירמא, והוא שם הקיבוץ כמו “דגה” (שמ' ז יח). ובתוס': שרין1286, ר"ש: שרה. קרויס: Sängerin, כמו שרים ושרות (קה' ב ח).

כל הספרים וכו'. בתוס' ידים פ"ב ט: שלא יעשה אותם שטיחין לבהמה.

המרכוף. משנת ר' יהודה היא, ור' יוסי סבירא ליה כן רק במרכוף של זמר1287. ושמא גם תוס' שבת פ“ה א–ב – ר' יהודה היא, עי' תוס' יבמות פי”ב יא: א"ר יהודה וכו'.

ניקטמון. = אנקטמון = ליקטמון1288. והשוה ניבדקוס – ליבדקוס, מל"י ὀνοβατικός* (ὀνοβάτης, ἀμβάτης ἀναβάτης) וכן אונקלי – ניקלי ἀνάκωλος.





פרק טז

מ"ד תורמל1289 = תרמיל, כמו
תורבץ–תרביץ (אשורית). رمل בער': לכסות (המושב) באריג גדילים של
לולבי־דקל.

מ"ח וסקורטיא. צ“ל: וסקוטלא, כמו בפ”ל מ“א וסוף
מו”ק. “סקוטלא” גם בספרי בהעלותך פיס' פט כי“י ר' ומ' ור”ה ודפו' (סק
בקוטלא!), וכן במדרשב"י הוצ' אפשטיין־מלמד,311290. ל' רומי scutella.





פרק יז

מ"א ברמונים. להלן במ“ד: הרמונים שאמרו שלשה אחוזין
זה בזה. ואחריה במ”ה: הרמון שאמרו וכו‘. ונראה ש“רמונים” שבמשנתגו דווקא
רבים (שלשה) ו“מוציא רמון” שבשבת (קיב ב) לאו דווקא. והרי בבא שלפניו
אומר “רמונים”; וב“חמת” שנינו בתוס’ ב“מ פ”ו ז: שיעורה ברימונים, ובב“ק
פ”ו יב: החמת והכפישה שנפחתו במוציא רימונין אע“פ שבטלו מתורת הכלים
וכו'; ובפי”ט מ“י שנינו: משפלת שנפתחה מלקבל ‏רמונים, ובפ”כ מ“ד: עריבה
גדולה שנפחתה מלקבל רמונים. כלם דווקא. ות”ק ר' יהושע הוא, ו“קופרי”
שבמ“ד, ששיעורה ב”רמונים" כר' יהושע.

מ"ב שיעורה בפקעיות. הוא פיקה גדולה שבמי“ב, עי' שם
ת”ח ומשנה אחרונה. ועי' פי' הגאונים 86, ועי' תוס‘. ו“חמת” מיוחדת
למשקים1291, ואעפ“כ שיעורה ברמונים, אלא שר”ש
חולק באמת בנודות (תוס' ב“מ פ”ז ג): ר“ש אומר נודות שיעורן במשקין. וזו
ששנינו לעיל פ”ח מ"ב: היתה (הכוורת) שלימה, וכן הקופה וכן החמת וכו’
נקבו העשוי לאוכלין שיעורן בזיתים העשוי למשקין שיעורן במשקין (כר"ש!).
ועי' בתוס' ב“ק פ”ו ו–ז. ועי' שם ב“ק פ”ו יב, שהבאתי למעלה: במוציא
רימונין (כר' יהושע).

החמת שיעורה בפקעיות של שתי. ר' אליעזר היא (תוס' כאן ב“מ פ”ו ז)1292, ותוס' דב“ק פ”ו יב – כת"ק.

אם אינה וכו'. עי' תוי“ט בשם מהר”ם, ורמ“ע מפאנו בשו”ת
סי' לה: מסתברא לן דכלה מתניתין רבן גמליאל קתני לה ולא פסקה למלתיה הלכתא
מאי עד סיפא למימרא דהלכה רווחת היא קבוע ושוה לכל' וכו' וחד תנא שיננא
דשמעיה לרבן גמליאל דקא מסדר לה למלתיה כי האי גוונא ובעי מיתנא סיפא שכלן
טהורין אקדמיה בכלהו בבי ולא חש לסדוריה אלא טמא טמא בלחוד פסיק ותני בכל
חדא מנייהו לאפוקי מדר"ג וכו' ורבי הכי שמעינהו וגרסינהו.

ואמנם נמצא כזה בבכורים פ“ב מ”ב, שכולה ר' שמעון
בעיקרה, וכך היתה שנויה במשנתו: ומותרין כל שהן מלאכול בירושלים, אף
לזרים ולבהמה. אלא שרבי (או תנא אחר), שחלק על ר“ש שינה קצת לשון ר”ש
(ואסורין!), וע"י זה יצא כל הקושי שבמשנה זו (עי' ירוש' סד
סע"ב)1293.

הגר“א מגיה: טהור–טהור, ובסיפא מוחק “טמא”. ואמנם “טמא” הג' ליתא גם בכ”י ב' (ונוסף עי"א).

ובכלים פ“ד מ”ב שנינו: גיסטרא שנתרועעה ואינה מקבלת משקין
אע“פ שהיא מקבלת אוכלין טהורה, ובחבית שנתרועעה שיעורה בגרוגרות
(שם, ועי' פ“ג מ”ב), ובעשוי לכך ולכך מטילין אותו לחומרו (מ"א). ואמנם לדעת
חכמים – החמת שיעורה בפקעיות של ערב, הגדולה, וזוהי ששנינו במי”ב:
שיעורן בפיקה גדולה שלהן, פקעת של ערב.

שאין. כי“י ק' ופ' ור”ש: שהן, כי“מ: שמקיימין, ועי' ר”ש. וכזה נזיר פ“ט מ”ד.

אותו. מהר“ם: וגרס אותן בנו”ן, וכן לירמא. אבל זה
רחוק. כי רק לבית־רעי, שמקבל הדבר שהוא מיוחד לו, צריכים לטעם “שאין
מקיימין אותו”, אבל האחרים – בטל עיקר תשמישן.

מ"ג אפיפיירות1294 = פפיר,
“נייר”, ואינו מקבל טומאה, כתוס' כלים ב“ק פ”ז יא (כלי!) ופרה פ“י מ”ו
(פשוט) וזבים פ“ה מ”ה (פשוט) ותוס' נגעים פ“ז ג (פשוט) וחולקת על מט”ו: מן
הנייר שטמא, וכן “אפיפורין” (פט“ז מ”א) טמא (ועי' תוי“ט פ”ב מ"ה). אבל מט“ו
ממקור אחר, כמש”כ שם. ועי' תוס' ספ“ה דב”מ: חומר בכלי פפיר מכלי נצרין
שאין מקבלין טומאה [אלא] משתגמר מלאכתן וכלי פפיר כיון שעשה דור אחד ע“ג
הרוחב שלהן טמאין. ועי' תוס' ב”מ פ"ז ז: העושה כלים מדבר שהוא של מעמד טמא
וכו'.

שעשה להן קנים וכו'. כמו בפ“ב מ”ז: מחצלת שעשה לה קנים וכו'.

גפיים. עקלים וחשוקים סביב. גפיים בסרידה – “ליזבז
ודפנות”, פ“ח מ”ג: ואין לה גפיים (=ליזבז ודפנות). ועי' אהלות פי“ב מ”ב,
ובתוס' שם פי“ג ג: סרידה שהיא נתונה על פי תנור וכו' ויש לה ליזבז טפח
וכו‘. ובתוס’ ב”מ פ“ה ה: סריד של צפירה אם יש לו גפים טמא אין לו גפים
טהור ר' שמעון בן אלעזר אומר אע”פ שאין לו גפים טמא, ובמשנה פט“ו מ”ב
שנינו: סרוד של נחתומין וכו' גיפפו מארבע רוחותיו טמא, ובתוס' ב“מ פ”י
ה: סרוד (“סריד”) של חייטין יש לו גפים טמא וכו' הביא נסר וקבע מליזבז
לליזבז וכו‘. ובאהלות פ“ה מ”ו: היה נסר חלק או סרידה שאין לה גפיים
טהור שאין הכלים מצילין עם דפנות אהלים עד שיהא להן דפנות וכמה תהא הדופן
טפח וכו’.

ובמובן ב' זרוע: אהלות פ“ז מ”ד, תוס' ב“ב פ”ג ז (=אוזן).

מ"ד הקנונים הקטנים. עי' פט“ז מ”ג.

נפרצו וכו'. – מדברי‏ ר' שמעון1295, וכן בתוס' ה“ט לדברי ראבר”ש. ור“ש כאן כדעתו בפ”ח מ“ב, שהראוי
לאוכלין שיעורו בזיתים, דלא כר”א ולא כר' יהושע.

מ“ה א”ר יהודה וכו'. כנוס' כי“י ותוס' וירוש' דמאי
וערלה. ובזבחים עד א הביאו בר‘: דתניא ר' יהודה אומר רימוני באדן
אוסרין בכל שהוא כיצד נפל אחד מהן לתוך ריבוא ומריבוא לריבוא אסורין. אבל
בתוס’ תרומות פ”ה י שנינו: ר' יהודה אומר רימונין מתוקין אסורין כל שהן
וכו'.

מ"ז כגרוגרת. מן “גרר” (יבש), כמו “גנוגנת” (לעיל פט“ז
מ”ז) למחסה ממטר מן “גנן”, קלוקל (במ' כא ה) מן “קלל”, חלוחלת (חולין ג
סע"א)1296 מן “חלל”. גריר בארמ' “יבש” וצמא למים1297, במקום “גריד” שלנו1298.

מ"ח שהקיפו טפח. עי' אהלות פי“ב מ”ו ורפט"ז.

בבבלי (שבת יז א) פירש כן ר' ינאי משנת אהלות: וא"ר
ינאי ומרדע שאמרו אין בעוביו טפח ויש בהיקפו טפח (כמשנת כלים) וגזרו על
היקפו משום עביו,

מ"ט באמה הבינונית. במנחות צח א: וכמה אמה בינונית א“ר
יוחנן ששה טפחים, ודיקא נמי ממנחות פי”א מ“ה! ומירושלמי שקלים פ”ו
וסוטה פ“ח1299 יוצא ג”כ (והאומר הוא ר'
יוחנן!), שבינונית בת ששה טפחים, וכן מסתם התלמוד של עירובין ד ב (= סוכה
ה ב), וכן מפרש ר' יוחנן את משנתנו במנחות צז א–ב. אבל בתוס' הי“ב שנינו:
ואיזו היא אמה בינונית זו אמה של חמשה טפחים, ובהתאם לזה מפרש רבי
בהי”ג דברי ר"מ!

מי"א ר' שמעון אומר וכו'. ר“ש חי י”ב שנה מפרי החרוב
(שבת לג ב), לא אכל בלוספיין, משום ש“אלו אין יוצאין מבני מעיין כל עיקר”
(נדר' מט ב). ונראה שהיה איסתניס ושיער בעצמו: מזון שתי סעודות בככר של שתי
תשיעיות הקב.

מי"ב ישנו כראש גדול של אדם. בתוס' פ“ז ב: ישנו
בראש(!) כרים גדול (ר"ש: גדולים) של צפורי. ונ”ל שהנוסח הקדום היה:
של ארן, ומזה נשתבש: אדן = אדם, והשיבוש בא גם בהשפעת “בידי אדם”
(= אדן) שלמעלה ושלמטה במשנתנו.

“ארן” זהו ארנא בסורית, תרגום של “זמר” (דב' יד ה), והסורים מפרשים אותו1300: תיש הבר, תיש ההרים. וכן באשורית armu, ר' armê, בין ajalê ובין turâhê מין אקו1301.

הכתיב “אדן” במקום “אדם” רגיל בכי"י המשנה ובירוש'1302.

אבל “של צפורי” קשה, ונראה שצ"ל בתוס': כדים (יחיד!)1303, ובמשנה: כדם.

של לשכה. עי' אהלות פ“ב מ”ג: וחכ“א, ושם רפי”ג (ומאן תנא אהלות ר' יוסי, עירובין עט א).

מי“ג–מי”ד כל שבים וכו' ויש וכו'. תרי תנאי נינהו,
דקתני במי“ד: חוץ מכנף העוז, ובמי”ג: חוץ מכלב המים. ומי“ג – משנת ר'
יהודה = סתם ספרא. ובתוס' פ”ז ה ר' יהודה נותן טעם ל“חיבר להם” וכו',
שהוא בניגוד לפי“א מ”ד. מי“א, מי”ב ומי"ד – תנא אחד הן (ר' יוסי).

מט"ו מן הנייר. פליג אפרה פ“י מ”ו וזבים פ“ה מ”ה ותוס' כלים ב“ק פ”ז יא, נגעים פ“ז ג, שהובאה בר”ש פ“י מ”ד1304 = פפיר ( = nijaru באשו'), ופליג על אפיפיירות פ“ז מ”ג ש“טהורים”, אבל “אפיפורין” (פט“ז מ”א) טמא.

מט"ז קנה מאזנים וכו'. פי“ב מ”ב. ב“ב פט רע”ב: קנה
ומתנא שלה איצטריכא ליה דלא תנן. ועי' שם בתוס' ד“ה “כדרך” שנדחקו; אבל עי'
תוס' פ”ז ט: כולו אינו טמא וכו'.

מי"ז מחצלת קנים וכו'. עי' מש“כ במקום אחר1305, ועי' פ”כ מ"ז.

מחצלת הקש ושפופרת הקש. בשבת סו א: דתנן כוורת של קש ושפופרת של קנים1306, וקנים עיקר. ושנינו
בכלים פט“ו מ”א: כוורת הקש וכוורת הקנים (שמקבלת טומאה כשאינה באה
במדה) = אהלות פ“ח מ”א, ושם מ"ג.





פרק כב

מ"ט שסירקו וכירכמו. בפט“ו מ”ב: ארוכות של וכו' בעה"ב טהורות סירקן או כירכמן טמאות.

ועשאו פנים. הו' לו: פניס, וכן היה לפני הערוך (ע'
כופת), ופי‘: עד שחופר בו מקום לישיבת הנר שהוא פנס. ורי“א מצא
בכ”י: פגום1307, והוא הנכון: פגום,
פגים, כמו בעירובין פ“ה מ”א: פגום (פגים) יוצא וכו’, ובסנה' (כה' ב):
משישברו פגימיהן. והוא מל“י πῆγμα, מעמד, בסיס.
ועי' תוס' ב”ב פ"ב ה: ולמעמיד כל שהוא של עץ עד שיחוק או עד שיעשה
רגלים, ושם ב: גריפית של זית שהיא (כצ"ל) משופה כמגדל.

ר"ע מטמא. כמו בפ“כ מ”ד.





פרק כג (המשך של פ“כ מ”א!)

מ"א והאמום. ברע“ב: והאימום, וכן בכמה מקומות, למשל
תוס' ב”ב פ“ג ז, כ”י פ‘: והאמום (=והאמום). בסורית: אמומא, והשוה
בער’ امام (=אימום?).

והתפילין. ד“ר, כי”מ והו' לו: והתפילה, וכן במקואות פ“י מ”ב.

ובמה שבתוכן טהור. אבל במקואות פ“י מ”ב שנינו: כסת
עגולה והכדור והאמום והקמיע והתפלה אינן צריכין שיבואו בהם המים וכו‘. –
ההיא ר' אליעזר בתוס’ כאן פ"ב ו: מטבילן כל (“כמות”) שהן, ובסנה' סח א:
וטהרתן במה שהן.

האוכף. כי“מ כאן ולמטה מ”ב: איכוף, כ“י פ' והו' לו
ולירמא (במ"ב): אכוף, ת”כ מצורע זבים פ“ג יא: איכוף, וכן תוס' פ”ב ז
ב“פ ופ”ד יב ועוד בכמה מקומות בירוש' וכי“י. סורית: אוכפא. בער': اكاف,
לפ”ז צריך להיות בעברית: אכוף: כמו: איזור – اذار1308.

מ"ב אלו טמאין משום מרכב. ת"כ זבים שם: איזה [הוא] מרכב המיוחד וכו'1309.

זרז. כצ“ל כנוסח הערוך ורב”א ופי' הגאונים, ר"מ והו' לו ועוד.

מדוכה. השוה “על מדוכה זו ישב חגי הנביא” (יבמ' טז א).
אבל ר“מ הו' דרנבורג וכ”י ב: מדיבה (=מריבה), רי“א: מדיכה, וכן
ד”ר, הו' לו וכ"י פ'.

אף. ליתא הו' לו וכ“י פ', וכן מחקו לירמא ומ”ש. ולפי גירסתנו פירושו, שאף הוא אינו בכלל המנויים, ובת"כ ליתא.

אבל אוכף של נאקה טמא. טמא מושב לדברי הכל (ר“מ
וראב”ד ועוד). ובת“כ שם הלכה י': אוציא את אלו (“רכב על המשכב ועל המושב”)
ולא אוציא את האוכף (ויהא טמא מרכב) ת”ל מרכב מרכב המיוחד. (הי"א) איזה
[הוא] מרכב המיוחד זרז וכו' (כבמשנה). ומכאן נראה קצת כפי' הר"ש “טמא
מרכב”.

ובתוס' פ“ב ז שנינו: האיכוף טמא מושב וכו' רש”א שלשה
וכו' ישיבת הנקה (=אוכף של נקה) והסוס (= טפיטן) והאיכוף (סתם!
).

עביט של גמל. عبيط (בירושלם שמעתי رحل), האוכף הפשוט של הבדואי לרכיבה ולמשא.

חפית. לירמא: תפית, כ“י פ': תפית, ד”ו רפ"ח: תפות, ועי' תוס' (תפות, תופות), והשוה “תופיך” (יחז' כח יג).

מ"ד כסא של כלה. משנת ר' יוסי היא, בניגוד למשנת ר' יהודה שבפכ“ב מ”ד ומ“ז, והוא שונה מחלוקת ב”ש וב“ה ב”כסא" סתם.

מ"ה הזוטו. עי' פכ“ח מ”ט, ערוך וכ"י פ' בשניהם: זוטו, מזוטו (כ"י פ' נקוד: זוטו).





פרק כד

מ"ח ג' מטות הן וכו' ושל סרגים טהורה מכלום. עי' פי' הגאונים. ועי' תנחו' בובר יתרו יב1310: הביא נפחין וכו' והיו מצחצחין1311 בכלי נחושת, הביא חרשים והיו מסרגין1312 בכלי עץ וכו‘.
ובפסידר"כ פיס’ יח (קלז א): וראה מלאכי השרת מסתתין בו מגלפין בו מסרגין בו
(כלומר: בשער המזרחי, שהוא מאבן אחת).





פרק כו

מ"ד מנעל שנפחת וכו'. המשנה חסרה בבא דסנדל, עי' תוס‘: סנדל שנפחת וכו’1313.

רמ"א צרור וכו'. מחלוקת ב“ש וב”ה בעדיות פ“ה מ”א מפיך, ועי' בתוס' כאן.

מ"ה עור החמר. בד“ר: החמור, והרע”ב הגיה ע“פ הר”ש:
החמר, בכ“י ק': עור החמר, ונשלם: עור החמור; בשאר כי”י וגם בערוך ע' ער
ובתוס': עור החמור עור החמר (ואעפ"כ חוששני, ששתי נוסחאות הן).

עור הכתן עור הכתף. בכ"י ק' ליתא “עור הכתף” (ונשלם), וליתא גם בערוך ע' ער ואבל ישנו בע' כתף) ואצל רב חפץ1314, בתוס' רק: עור הכתן, ושתי נוסחאות הן.

עור הלב. בתוס': הלוף, והשוה “עורות לבובין” (“עור לבוב”)1315, מכתף1316 = מכתב, מרכוף1317 = מרכוב, מדף1318 = מדב, ספכה = סבכה1319. לוף = לפוף = לבוב.

עור הסרוק עור הסורק. רב חפץ: עור הסרק ועור הסורק, כי"מ: עור הסרוק עור הסרק.

פירושיהם של המפרשים דחוקים. “הסורק” נקרא במשנה בכל כי“י
ובירוש‘: סרוק, ולא “סורק”. “סרק של צמר ושל פשתן” (תוס' כלאים פ"ה
כב)1320 = לשון צמר סרוק. ונראה ששתי נוסחאות
הן. ועי’ תוס' ה”ח, שחולקת. והתוספתא – ר' יוסי היא, ועי' פט“ז
מ”ד.

מ"ו עב, עיב = עב = عيبة, מלתחה של עור בשביל בגדים1321.

למשקלות טמא כר' אליעזר בסנהדרין סה א: וצרור המרגלית ומשקולת קטנה. ואולי כולה ר' יהודה,

מ"ז העוצבה. כ“י פ‘: העצבה, תלמוד: עוצבא1322 = אוצבתא (בכורות מה ב – כנוס' הערוך)1323, “אצבע” בתוס’, “צבעתא” בסורית –
חתיכה של בשר ועור, פיה”ג: משכא דשדו עילוי אסרגא“. וכן “אצבעתא” (ירוש'
מע“ש ספ”ד) = משכא דערסא (איכ“ר פ”א טו). וכן בירוש' פאה פ”א טו ע“ג וש”נ:
מפתחא דתיבותא הוה יתיב (“יהיב”) גו אצבעתיה דאבוי = “תחת מראשותיו”
(קידושין לא א).

מ"ט לרצועות ולסנדלין. בחולין קכג ב–קכד א: וסנדלים,
והנכון: לסנדלין, כלומר: רצועות סנדלים, שאינן מקבלות טומאה לר' יהודה,
עי' פכ“ד מי”ב וסתם ספרא.

ראבר"צ אומר וכו'. עי' פכ“ח מ”ה והגר"א שם.





פרק כח

מ"ה כפה שהוא. הו' לו: כפח, כ“י פ': כפה, כ”י ב‘:
כופח; פכ“ט מ”א כ"י פ’: קפח, כ“י ב', כופח; זבים רפ”ד הו' לו וכ“י ב':
כפח, כ”י פ‘: כפח; וכן בכתובות פ“ה מ”ח הו’ לו: כפח. כפח גם בכי"מ
בכלים וזבים.

והשוה: קיפח – כיפח (בכורות פ“ז מ”ו) – גביח (בארמית):
תני רב זביד גביח (בכורות מה ב, נוס' הערוך). ושם: גבח לא ישא גבחת,
ירוש' ברכ' פ“ט יג ע”ב: כיפח – ננס. תרגום ירוש' לויק' כא כ: או דגביח או
דנניס. גביח = גבוה, ענק. בערבית = جبهة מצח, ו“גבחת” (ויק' יג מב) היא
קרחה לצד המצח.

מ"ו טלייה על הבגד וכו'. כעין כרע בפי“ח מ”ז.

מ"ז המלל. עי' ר“ש. ו”מלל" של מו“ק (כו רע"ב) בוודאי
“תפר” הוא, וכן בתוס' כאן פ”ה ז: עד שעה שימול. ו“חוץ מן המלל” –
פירושה: חוץ ממקום התבר, שהרי היא עשויה להיתבר כטלאי על
בגד1324.

חלוק. ב"ב נז ב. באשורית h̭ulâḳu, Kleidungsstück.

מ“א אע”פ שאין בהם שלש על שלש. לתוס'1325, היה כאן ברוב הנוסחאות: שלשה על שלשה. וכ“ה בכי”מ.

העבים והרכים. עי' תוס‘: השיראין והסיריקין. תנא
דתוס’ סבר כתדר"י (בשבת כז א) המרבה שיראין וסריקון מן “או בגד”
(עי' בבלי שם) ואפי' שלש על שלש, ושלש על שלש אין בהם אבל יש בהם שלשה על
שלשה1326.

מ"ט משמרת וכו'. שלא כים נפה (פט“ו מ”ג).





ב) לתוספתא כלים





בבא קמא פ"א

ה"א לא חלקה וכו' חלקה. כ“ה בכי”ו; בדפו': חלקת,
חלוקה; ר“ש (פ“א מ”ד): אין חלוקה, חלוקה; בבלי (נדה מג ב): אין
חלוקה טומאתו מה שאין כן בש”ז. “חלקה”, התורה, שבש"ז כתוב “איש” (ויק' טו
טז) ולא קטן (פחות מבן ט'), בבלי שם.

מטמא בכל שהוא. נדה פ“ה מ”א: ומטמאין בכל שהוא וכו'.

יש להן טהרה וכו'. פרה פי“ג מ”ד: מי חטאת שעשו מצותן אין מטמאין.

ה"ב ואין מטמאין בצירופן. “כדתני רב תחליפא בפ”ק
דמנחות (ז ע"ב) קידש פחות מכדי הזאה בכלי זה ופחות מכדי הזאה בכלי זה לא
קידש" (ר"ש שם), וכן שהסיטן בשני כלים, ולענין טומאת משא
מיתניא.

מה שאין כן בנבלה. כדתנן באהלות פ“ג מ”א, ש“הנוגע בשני חצאי זיתים מן הנבלה” טמא.

נבלה שיבשה וכו'. נדה פ“ז מ”א: מטמאין לחין ואין מטמאין יבשין ואם יכולין להשרות וכו'.

ה"ג כר התחתון וכו'. ע“פ הפשט, שהכר התחתון טמא כעליון
אם הם הרבה מצעות זה ע”ג זה, וכס"ד דגמרא (נדה לב ב). מה שאין כן בטמא מת,
שאינו מטמא אלא בנגיעה.

מה שאין כן במרכב. שרק משאו מטמא בגדים, שנאמר “והנושא
אותם (כלומר: משכב ומושב ומרכב) יכבס בגדיו” (ויק' טו י), אבל מגעו מטמא רק
את האדם (שם: וכל הנוגע וגו' יטמא).

ה"ד חומר בכזית וכו'. אהלות פ“ג מ”ו: כזית מן המת פתחו
בטפח וכו' להציל הטומאה על הפתחים (=מת בבית ולו פתחים הרבה, אם חשב
להוציאו דרך פתח אחד מציל על כל הפתחים. ובכזית די פתח של טפח)
וכו'.

ר' נתן אומר וכו'. למ“ה: חזר להיות בועל נדה וכו‘, עי’
רע”ב. ואנו למדים מכאן, שר"נ סידר משניות (“משנת ר' נתן”, המשנה
הבבלית)1327, שהרי אין כאן הלכה, אלא סדר דברים.

ה"ה בשלשה דברים וכו'. גטין ח ע"א.

עפרה מטמא. בבבלי: טמא.

שהקונה שדה בסוריא וכו'. חלה פ“ד מי”א, ולענין
בכורים ותרומה ומעשר מיתניא, ולא לענין שכותבין עליו אונו ואפי' בשבת
(בבלי גטין שם). ובתוס' תרומות פ“ב ה”י: ישראל שקנה שדה בסוריא הרי הוא
כקונה בפרואר שבירושלם תורם ומעשר עליה.

בפרוור. בגטין: בפרוארי ירושלים, וכצ“ל, וכ”ה
בתוס' תרומות שם. וכן במקרא: “פרורים” (מ"ב כג יא) ו“פרבר” (דה"א כו יג),
וכן תרגום “מגרש” פרורא1328.

טהורה. כי"ו: טהרה (=טהרה) בבלי: נכנס.

ה"ו בעל הפול. שם נגזר מן “פול”. השוה ירוש' יומא פ“ד
מג ע”ג: והוא היה נקרא בן האפון; בבלי שם לט א: בן חמצן (מן
“חומצה”).

ר' יוסי אומר וכו'. יומא מד א.

ודמים של יוה"כ. ליתא בבבלי.

הוי מה וכו'. בבלי: הא מה. ופירש“י: האי הא
כמו הרי כלומר מעתה מה מעלה וכו'. “הא” עוד במע”ש פ“ה מי”א
ומי"ב.

“הוי מה וכו' " – אמתני' קאי. ועי' במדב”ר נשא פ"ו ח.

ה"ז אבא שאול וכו'. פסחים פו א.

אלא לשנים. בבבלי: אלא פעם אחת בשבוע ואמרי לה פעמים בשבוע ואמרי לה פעם אחת ביובל.

ה“ו וה”ז תוספה למ“ט הן, אבל ה”ח: נכנסו מצורעים וכו'
– תוספה למ“ז היא וכן ה”ט–הי“ב – למ”ח–מ“ט, אבל הי”ד – תוספה למ"ז היא,
והט“ו – למ”ח, ושלא במקומן הן. ונראה שהן לקוחות ממקור אחר.

ה"ח נכנסו מצורעים וכו'. פסחים סז א.

לוקין שמונים. בבבלי: ארבעים, וכצ“ל; והגר”א
מוסיף: [ארבעים, מצורע שנכנס להר הבית לוקה] שמונים; וב“באור הגר”א"
מגיה: [ארבעים נכנסו מצורעין להר הבית לוקין] שמונים.

ר' שמעון וכו'. למ“ח: החיל מקודש ממנו וכו' עזרת נשים
וכו'. ולר”ש אין חייבים חטאת גם על “החיל”, שלא נתפרש דינו במשנה, ו“עזרת
נשים” שבמשנה כר' שמעון. זבחים קטז סע“ב: תניא רשב”י אומר עוד אחרת (= מעלה
אחרת) היתה וחיל [ו]עזרת1329 נשים היא1330 ולא היו עונשין עליה.

בבית העולמים. בכי"ו: אבית. בפי' ס' יצירה
לברצלוני, 51: מבית (!) “אבית” במקום “בבית” רגיל במשניות וברייתות:
אבית פאגי. אבית הדשן, אבית הבליעה ועוד1331. ולפעמים שתיהן יחד: אבבית נפש (ת"כ1332 וירושלמי)1333. וכן בפיניקית: אבמקדש מלקרת1334 = במקדש מלקרת1335, אבחי אבי1336 = בחי אבי1337.

“בית עולמים” בניגוד למשכן שילה ונוב וגבעון, ועל־שם הכתוב
“אגורה באהלך עולמים” (תה' סא ה). ובת“כ אחרי פ”ז א: לחוקת עולם –
לבית עולמים.

ולר“ש (תוס' זבחים ספי"ג) מנוחה זו ירושלים שנאמר כי בחר
ה' בציון וגו' זאת מנוחתי עדי עד. ועי' ב”ר פנ"ד ד (תיאודור־אלבק עמ'
580): אתה נתת לו שבע כבשות כנגדן מחריבין מבניך ז' משכנות אהל מועד וגלגל
נב וגבעון ושילה ובית העולמים תריין.

ה"ט כל העזרה וכו'. עי' זבחים נו רע“א: תני תנא קמיה
דר”נ כל העזרה היתה קפ“ז על רוחב קל”ה (=מדות פ“ב מ”ו). א"ל הכי אמר
(לי)1338 אבא כגון זו1339 כהנים נכנסין ואוכלין שם קדשי קדשים ושוחטין שם קדשים קלים
וחייבין משום טומאה.

והיא היתה וכו'. עי' גם הי“ב וזבחים פי”ד מ“ד ומ”ח.

ה"י כל הטמאים וכו'. מנח' כז ב: דתניא מחוסרי כפרה שנכנסו לעזרה בשוגג חייב חטאת במזיד ענוש כרת ואצ"ל וכו'.

משערי ניקנור ולפנים. כ“ה בכי”ו ובפי' ס' יצירה לברצלוני 51, וכן למטה הי“ב: ועד שערי1340 וכו' משערי (דפו'). וכן גם במשנה בנוסחאות מדויקות: מדות פ”ב
מ“ג: חוץ משערי1341 ניקנור מפני שנעשה בהן
נס וכו' שנחושתן וכו‘. וכן בתוס’ יומא פ”ב ד (ובבלי שם לח א): משערי.
וכן במשנת נגעים (פי“ד מ”ח): בא ועמד בשערי1342 ניקנור, וכן בתוס' שם פ“ח ט (צוק'): שערי, אצל “בשער”; וכן
שם ה”י ב“פ: בשערי ניקנור1343. ובסוטה פ”א
מ“ה ירוש‘: לשערי ניקנור, וכן בספרי במדבר פיס’ ט: לפני ה' בשערי
ניקנור מיכן אמרו ראש המעמד היה מעמיד את הטמאים בשערי נקנור. וכן בת”כ
אחרי פ"ב א: לפני ה' פתה אהל מועד. מעמידו בשערי
ניקנור1344.

בכל אלה נקראו “שערים” – “דלתות השער”, ו“שערי” פירושו:
שתי הדלתות (כלומר: אצל הדלתות). וכן אנו מוצאים גם בכתובת שעל גבי
ארונו של נקנור זה, שנמצאה בהר הזיתים (9 § Corpus):

ποιήγαντος τὰς θύρας.

ושאר כל הטמאין שנכנסו וכו'. בפי' ס' יצירה: ושאר כל
הטמאים. כל הטמאים שנכנסו… בבבלי (מנחות שם): ושאר כל הטמאים וטהורים
שנכנסו לפנים ממחיצתן להיכל כולו בארבעים מבית לפרכת אל פני הכפרת
במיתה ר' יהודה אומר כל [ה]היכל כולו ומבית לפרכת בארבעים ואל
פני הכפרת במיתה. ובבבלי שם: במאי קא מיפלגי בהאי קרא ויאמר ה' אל משה
דבר אל אהרן אחיך ואל יבוא בכל עת אל הקודש מבית לפרוכת אל פני הכפורת אשר
על הארון ולא ימות רבנן סברי אל הקודש בלא יבוא, מבית לפרוכת ואל פני
הכפורת בלא ימות. ור' יהודה סבר אל הקודש ומבית לפרוכת בלא יבוא ואל פני
הכפורת בלא ימות.

נכנסו לקודש. (כי"ו צוק': נכנסין). כלומר: מבית לפרוכת. בפי' ס' יצירה: למקדש (!).

ר' יהודה אומר על פני הקדש. כלומר: אל פני הכפורת. כברייתא דמנחות. בפי' ס' יצירה: ר' יודן אומר.

הי"א הכל וכו'. עירובין קה א: הכל נכנסין בהיכל1345 וכו'. אבל בר"ח כמו בתוספתא.

מצוה שיכנסו בתיבות וכו'. עי' מדות פ“ד מ”ה.

וכה"א ויבואו הכהנים וכו'. סיפיה דקרא: “ויקבלו
הלוים להוציא לנחל קדרון חוצה”, ומכאן שב“פנימה” מצוה בכהנים, ו“מחצר
בית ה' " (=עזרה) ולמטה – אפשר בלויים1346.
ובעירובין שם למשנת עירובין: א”ר יוחנן ושניהם מקרא אחד דרשו ויבאו
הכהנים לפנימה בית ה‘… בכתוב "לפנימה בית ה’ " כבבבלי, וכ"ה בפי' ס'
יצירה 52.

ר' יהודה אומר. פסחים פו א: מחילות וכו' וגגו1347 קדש. ותסברא והא קתני1348 גגין הללו (רש"י: שבעזרה ולשכותיה) אין
וכו' קלים, ובשבועות (יז ב) מסיים בה: וטמא שנכנס דרך גגין להיכל פטור
שנאמר ואל המקדש לא תבא דרך ביאה אסרה תורה.

הי"ב וכשם וכו' זבחים קטו ב.

ובשעת מסעות וכו'. עי' תוס' זבחים פי"ג ג.

והן הן קלעים. עי' ה"ט.

הי"ג וכמה וכו'. למ“ה: שעור בשר כראוי כדי להעלות וכו'. והי”ג–הי"ד ממקור אחר הן.

הי"ד ר' מנחם בר' יוסי וכו'. למ"ז, ור' מנחם בר' יוסי הוסיף: הבית צמות וכו' ומסבבין וכו'.

ר"ש אומר כשם וכו'. למ"ח: הר הבית וכו'.

כיוצא בהן. כדבר היוצא ובא עמהן, השוה להן (השוה תה' ס
יב: ולא תצא אלקים בצבאותינו). וכן בארמית: תרגום ירושלמי לבר' ב יח וכ'
(עזר כנגדו): בר זוג כד נפיק ביה, תרגום יונתן לדב' יד ח (כי
מפריס פרסה הוא ולא גרה); ארום סדיק פרסתא הוא ולית כנפיק ביה דסדיק
ולא פשר1349. חולין נט א: שליט בעולמו יודע
שאין לך דבר שמפריס פרסה וטמא אלא חזיר. והשוה “יוצא בו” (ידי חובתו,
“משום”), ובארמית – “נפיק ביה”.





פרק ב

ה"א מיטמאין כחצי כלי. מיטמאין – כי“ו. צוק': מטמאין. כלומר: ככלי חרס מתוכו וככלי שטף מאחוריו (ר"ש). ומשנתנו ב”ה היא.

ה"ב נשתקעו דברים ולא נאמרו וכו'. וכ“ה גם בת”כ1350. ופי' שנשכחו דברי התנאים הראשונים,
ריב“ז ור' ישמעאל ור”ע, ולא נאמרו, ועכשיו אומרים ר' נחמיה וראב"י
כדברי ריב“ז. “ר' נחמיה וראב”י” גם בתוס' ב“מ פ”ו טז (חולקים על המשנה פ“ה
מי”א), זבחים פ“ו יב (על המשנה פ“ד מ”א), מנחות פ”ו טז (וצ"ל: אליעזר בן
יעקב)1351.

ה"ג והקרמודין. כצ“ל, וכ”ה בכי"ו, מלשון יוני κεράμις, רעפים.

או לוגין. בדפו‘: אלו לגין, וצ“ל: אלולגין = אנלוגין, מלשון יוני ἀναλογεῖον, “עמוד” שקוראים עליו, משנה פט”ז מ"ז ותוס’ כלים ב“ב פ”ו ט.

ור' נחמיה אומר חילוף הדברים. במ“ד שנינו: שהוא פותח
בה טהורה וכו', ור”נ אומר: שהוא פותח בה טמאה ושהוא גומר בה
טהורה.

ה"ד שהוא מטה על צדו ומדיח וכו'. במשנה1352: ומריח, ועי' להלן בתוס' פ“ב ה”י:
שמתחלה לכך נעשית להיות מטה על צדה ומוציא מה שבתוכו לצדדין, ואולי
הנכון: ומדיח, וצ"ל: את הלקוח, כמו “הלקוח בכסף מעשר” (מע“ש פ”ג מ"י)
וכדומה.

ה"ט והשיקורין. ר"ש: והשקודין, ואולי מן “שקד”: “משוקדין”.

והסקין והנאין. ר“ש: הוסקו והנאין, ופי': כמו
והן נאין, כי”ו: והסקין (?), והוגה: הוסקו; אבל העיקר: הסיקן
והנאין, ומזה שיבשו: הסקין1353. והנאין =
והנאין = והן נאין, כלומר שלא נגמר הסקן, ועי' תוס' ב“ב פ”ו ג: פיטסאות
נאות מגופרות, ולהלן תוס' כלים ב“ק פ”ג יד: מקום שמשקעין את הנאות
בטיט הלבן. “והנאין” כמו: אמרה קונם שניסת משאצא עד ג'
שנים1354 = שני (=שאני) ניסת, שניכנס1355 = שני (=שאני) נכנס.





פרק ג

ה"ב הקנונים. כן גם בכי“ו. ביונית κανοῦν, סל. נזכר במו”ק פ“ג מ”ז אצל “סלים” ובביצה פ“א מ”ח אצל
“תמחוי”; ובכלים פט“ז מ”ג (בין “כלי עץ”): הקנונים הקטנים והקלתות
משיחסום ויקנב, הקנונים ‏ הגדולים והסוגין הגדולים משיעשה ב' דורים
לרחב שלהם.

(ועד מקום שאין האור שולט בו שאין חיבור). ליתא בר"ש, ונכון.

ה"ג בהידוק קרויה הברויה. “בהידוק קרויה” פיסקא למ"ה (ויש גורסים במשנתנו “הכרויה”, עי' מ"ש).

(הרי זה חיבור הטפילה). כפול בט"ס.

(אינה) חוצצת. אינה – ט“ס, וכהגהת הגר”א.

כשות שליקטו. בדפו': שלקטן, וכצ“ל. מקואות פ”ט מ"ד: כשות של קטן לא טמא ולא מטמא.

הטבילן (צואה שעל הכסא) אינה חוצצת. צ“ל: הטבילו,
והמוקף מיותר. ובתוס' מקואות פ”ו יז שנינו: לכלוכי צואה שבכסא וכו' הרי אלו
חוצצין, ואולי נשתבש מן “צואה שעל הבסר”, “שעל בשרו”, שבמקואות
שם.

האיבר והבשר וכו'. במשנה שם: וצפורן המדולדלת, ובתוס' מקואות פ“ו ה”י שנינו: כשות של גדול1356 שאינו מקפיד עליה והאבר והבשר וכו' חוצצין.

ה"ד ובקצטרין. מלשון יוני κασσίτερος, תרגום “בדיל” ב־LXX, ועי' פי' הגאונים 151.

ה"ו ארונות. בדפו': ארוניות. והן “אירוניות”, שנזכרו במשנת עדיות פ“ב מ”ה1357, שפירושן הפשוט הוא: לפסין של האומן אירון (Heron), כמו “סלע
נירונית”, והשוה “תנור של בן דינאי” (הופמן). ו“כלי חרש” שבסמוך –
פירושו: וסתם כלי חרס. ושכולם כלי חרס הם יוצא ברור מן “משום כלי
חרש” הסמוך.

הי"א הקרפאות. באשורית Karpu,Karpatu, ונמצא גם Karpa, כלי חרס.

קיד הבבלי. באשורית Kûdu וגם Kadu, כדים למשקים. יין ושכר וכדומה.





פרק ד

ה"ז תנור שחצצו לשנים והוסק אחד מהן ונטמא [במשקין]1358 הוא טמא וחברו טהור בשרץ כולו
טמא [הוסקו שניהם ונטמא אחד מהן &lt;בשרץ כולו&gt;] [מטמא במגע ובאויר נטמא
אחד מהן במשקה הרי חברו טהור] והעובי שביניהן כולו טמא ר' יוסי וכו' ואח"כ
חצצו [אפילו נטמא אחד מהן במשקין כולו טמא] (ר"מ).





פרק ה

ה"ח [ככפישה. כ“ה בכ”י, וכן באהלות פ“ה מ”ו, והוא סל
גדול, ונקרא גם “כופש” (טהרות פ“ט מ”ה). בסורית: כולבשא (למ"ד נוספת),
והלכסיקונים הסורים מפרשים: “קרתלא דסבלין בון ענבי מכרמא
למעצרתא”.]





פרק ז

ה"ד אכסי. בר“ש (ד"ר): או(!) כסוי, וצ”ל: אף כסוי.

כסוי קמטרא. כלים פט“ז מ”ז, וסתמו ר' יוסי.

ומוקף. כמו “מוקף” צמיד פתיל, כלומר: מוקף הקמטרא.

חקק וכו'. שקע זה אינו נחשב לבית קיבול.

והמיעך שבחבית. ר“ש: והמעך, קרי: והמעך, שקע שבפי
החבית או בשוליו, עי' לעיל פ”ו ט: היתה דופנה (של החבית) מעוכה (כהגהת
הגר"א) לתוכו (של תנור).

ואם יש בהן טפח על טפח מצילין בכסוי. כך בכ“י, ומלת
“בכסוי” נמשכת למעלה, וכן בפי' הרמב”ם פ“י מ”א (אלא שהוא המשיך זה בטעות על
עצמות העופות!).

ה"ז אין מקיפין בקסטרון. בס“ז חקת טו1359 תניא: במה מקיפים… בשעף1360 ובשרף בשעוה ובזפת ובכסיטרון1361.
ועי' תוס' כלים ב”ק פ“ג ד וב”מ פ“א ח, ועי' תוס' ב”ב פ"ה ט (בבלי פט ב),
ועי' פי' הגאונים 151.





ב"מ פרק א

ה"ג ועשפו. כך בדפר וכי“ו. בכי”ו בין השיטין: י (=
ועישפו), א“כ הוא פיעל: עשף אותו. במשנה (פי“ג מ”ג): עושפו, וכן
בתרגום: עושפיה, עושפיא. כ”י ב': עשפו (=עשפו). היחיד: עשף, סורית: עשפא
= חצינא, قادوم, قاس

במשנה שנינו: קורדום שניטל עושפו טמא מפני בית ביקועו, אבל לפי התוס' עשפו עיקר.

שמחסומיתו. כ“י: שמחסימתו (=שחסימתו), ר”ש: שחסימתו,
ובפי“ג מ”ד שנינו: ניטל חיסומן טהורים, ואפשר שלא אמרו זה אלא במעצד
וכו‘. וכן מצאתי שוב בתוס’ ב“מ פ”ג ז: ובקרדום אע"פ שניטלה חסימתו
טמאה.

הי"ב פסלין. כי“ו: פוסלין, מלשון יוני
ψάλιον, השלשלת הקטנה התלויה מתחת הצואר, שבה מחוברות
המוסרות; “רסן” בכלל (=כלינוס); אסורים, שלשלת. היו כותבים קמיע על שלשלת
ואוסרים בה את המזיקים, וזהו שאמרה התוס‘: “ספת (=חתך) הימנה ועשה
חוליא לתכשיט”, כי השלשלת בת חוליות היא, ועי’ כלים פי”ב מ"א.





פרק ב

ה“ג טמאה מפני שהיא עשויה לכפיתה ושל בעה”ב אם התקינה
לשמירה טמאה. מרישא נראה ד“כפיתה” טמאה, ומסיפא – ד“שמירה” טמאה (ולמטה
בה“ט: טהורה מפני שהיא עשויה לשמירה, וכן בהי”ד: התקינו לשמירה
טהור = פי“ב מ”ה), וכן שנינו במשנתנו: העשויה לכפיתה טהורה. ונראה שחסר
כאן בתוס', וצ“ל: טמאה מפני שהיא עשויה
&lt;
לשמירה, ושל בעלי בתים טהורה מפני שהיא עשויה
&gt;
לכפיתה, של בעלי בתים אם התקינה לשמירה טמאה. וצריך לחלק
בין “לשמירה” שלנו ל”שמירה" דלהלן. ובר"ש חסר: מפני מה שלשלת […] שהיא
עשויה לכפיתה ושל בעלי בתים אם התקינה לשמירה טמאה.

ה"ח [אקונכיאות. מלשון יוני κύμβιον. לזבו בראש בנין או סביב רהיט לנוי.

סופין. ומשקל קינו (ש"ב כא טז) תירגם הארמי: ומתקל סופיניה, וכך באשורית suppinu, ואולי הוא קישוט למגדלים.]

ה"י ואלו הן גולמי כלי מתכות וכו'. סדרן של ההלכות
בתוס' כאן אינו מתאים לסדרן במשנה: ה“א–ה”ג = פי“ב מ”א; ה“ד = מ”ב
(ואחריה ה“ה–ה”ז המשך הדברים שהם “חיבור” או אינם
חיבור לטומאה); ה“ח: אונקלי של שידה וכו' = מ”ב סיפא; ה“ט = מ”ב
מציעתא: ושל רוכלין וכו‘; ה"ט מציעתא: כסי טנא וכו’ = מ“ג רישא; שם:
מפני מה דלת שבמגדל וכו' = מ”ג מציעתא; ה“י רישא: ואלו הן גולמי וכו' =
מ”ו (=עדיות!); ה“י סיפא: ואלו הן היתוכין וכו' = מ”ג סיפא; הי“א סיפא:
מסמר הגרוע וכו' = מ”ד רישא; הי“ב–הי”ג = מ"ו; הי"ד: מסמר שעקמו וכו' =
מ"ה.

אפשר שבמ“ג אחרי “הדלת שבמגדל” שנה ר' יוסי במשנתו:
“וגולמי כלי מתכות ר”ג מטמא וחכמים מטהרין” (ובתלוי המגרדת וטבלא חלק
על עדיות). והי“ב–הי”ג הן תוספה לעדיות, שהכניסוה כאן בין
המסמרים.

לשבץ. בחולין כה סע“א–רע”ב. ובחולין שם (כה א) נמצא “לשבץ” גם אצל “גולמי כלי עץ”, וחסר למטה בתוס' (הי"ז).

ונוסח התוס' עיקר: כלי מתכות וכו' לשוף וכו' לשבץ ולהקיש
בקורנס. סורית: שבט, ל֗טש, נגד, חשל, טרף, נסך (חפרא), מחא בשבטא (אוידא
תקמ"ב); הכספלה בירמ' י ה1362: משבטא = מקשה
||
ולהקיש בקורנס! בלשון המקרא: משובצים (שמ' כח כ). ומזה בארמית
בבלית ותרגום: שפץ1363, “תקן”, “חזק”.

הי"א מסמר הגרוע. = הגרוע1364. ואפשר ש“מסמר הגרע” שבמשנה אחר הוא (עי' ראב"ד), ולפיכך
טמא.





פרק ד

[ה"ז והפגר. צ"ל: הפגד, בסורית: פגודֿא, ج۬ام
בערבית, החלק שבפה או בחוץ. ורכוש ופגרים (דה"ב כ כה) מתרגם הסורי
פגודֿא, והרומי – vestes.

והכולוניס. מלשון יוני χάλινος, מה שבתוך פי הבהמה.]










על החוקים הפרטיים, ספר א, § 132 (בגרמנית, ח"ב  47).  ↩



ריטר, 118, היינמן שם בהערה.  ↩



קדמוניות ס“ד פ”ד ד § 71.  ↩



ירוש' חלה פ“א נז ע”א.  ↩



ספרי שלח פיס‘ קי, בבלי פסח’ לה א, מנחות ע ע"ב,  וירוש' שם.  ↩



חלה פ“ג מ”א.  ↩



ספרי שם, תוס' סוף פ"א.  ↩



פ“ג מ”ו, ובספרי שם, ועי‘ תוס’ שם וירוש' פ“ג נט  ע”ב.  ↩



בתוס‘ וירוש’ שם נט ע"א.  ↩



ספרי שם, ועי' חלה פ“ב מ”ד.  ↩



חלה פ“ד מ”י.  ↩



ועי‘ ספרי שם 114 שו’ 9 ואילך.  ↩



חלה פ“ב מ”ז, ספרי שם 115.  ↩



ספרי שם.  ↩



ספרי שם ותוס' פ"א ח.  ↩



עירובין פג ב, ס"ז 283.  ↩



עירובין ג סע“ב ואילך, ועי' בראב”ד, ועי‘ תוס’  עירובין שם ופסח' מח ב.  ↩



ורע“ב ומ”ש, ועי' רז“פ, דה”מ 271.  ↩



ולא צדק אלבק בתשובתו, עמ' 60.  ↩



ובתוס‘ פ"ב ד שנינו: קב חיטים וקב שעורין וקב
כוסמין הרי אילו מצטרפין כשהוא תורם תורם מכל אחד ואחד וכו’ חצי קב
חיטים וכו' – זו כת“ק של פ”ד, אלא שכוסמין מצטרפות לחטים ומצטרפות
לשעורים.  ↩



עי‘ תוס’ פסח' ומנחות שם.  ↩



בבלי פסח‘ לז ב וירוש’ חלה שם נה ע"א.  ↩



ריש טבול יום פ“ב מ”ד.  ↩



ועי‘ מחלוקת ר"מ ור’ יוסי בתרומות פ“ז מ”ה–מ“ז,  וח”ד לתוס' פ"א ד.  ↩



ירוש' חלה סוף פ"ב.  ↩



ירוש‘ תרומ’ פ“א מ ע”ד ופ“ב מא ע”ג.  ↩



כמו שיוצא ממ“ו ומתוס‘, עי’ ר”ש.  ↩



ספרי פיס‘ קיח וירוש’ שם נח ע"ב.  ↩



עי‘ ר"ש ותוס’ רע“א; אמנם בירוש‘: והן שנשכו, ועי’  ר”ש ותוס‘ פסח’.  ↩



אע“פ שהסמ”ג, עשין קמא, ואחרים אחריו פירשוה ע“פ
הירוש' שם (ספ“ב נח ע”ד): עיסה טמאה ועיסה טהורה עשו כדבר שהוא מקפיד
על תערובתו, – שלא הצריך ר”א נגיעה אלא בטמאה וטהורה.  ↩



עי' מש"כ בהמדע התלמודי וצרכיו, 13.  ↩



ספרי שם ותוס' ספ"א.  ↩



הרמב“ם בפיה”מ וה“ר יהוסף במ”ש.  ↩



למ"ו עי' גם מנחות סז א.  ↩



עי‘ תוס’ פ“א ח ופ”ב ו.  ↩



ועי‘ ירוש’ כאן, ס' ע"ב.  ↩



ספרי פנחס פיס' קמח, בבלי סח ב.  ↩



אטיטוס, חזקיה בן אטינוס, מ"ת 77.  ↩



ור‘ שמעון כר’ ישמעאל, תמורה ח ע“ב, ב”ק יב ב,  ועי‘ תוס’ שם.  ↩



ספרי ראה פיס‘ קו ותוס’ סנהד' פ"ג.  ↩



ור“א בירוש' כאן, סג ע”ב מגיה משנתנו.  ↩



דמשנה ב' שם, וכצ“ל בפיה”מ.  ↩



ועי' חולין שם.  ↩



בבלי צא ב, ירוש‘ שם פ“ח לה ע”ד, וירוש’ חלה  כאן.  ↩



וכן בבבלי. אבל בירוש' שם ושם: מאיר.  ↩



בבבלי: ר' שמעון, וכיו"ב בספרי בהעלותך סוף פיס‘ ע’ 67: רשב"י אומר חטאו ישא האיש ההוא להוציא את האשה.  ↩



כ"י לונדון: בני ביתו.  ↩



כנו‘ דפו’ וכי"י ווינא ולונדון, ושם: שיקבע.  ↩



ועי‘ ירוש’ כאן ושם.  ↩



ליתא בכי“י ר‘ וב’ ומ”ח.  ↩



ליתא בכי“ר ר‘ וב’, ילקוט ומ”ח.  ↩



כ“י ב' ור”מ ומאירי.  ↩



זוהי הברייתא שהובאה במנחות ע ע"ב: תנא התבואה  והקמחים והבציקות מצטרפין זה עם זה, ולענין חלה נשגיח.  ↩



פסח' לז ב.  ↩



שם מא א, לענין מצה “אבל לא במבושל”.  ↩



כפ“ב מ”ד, ולא “ונגעו” כפ“ד מ”א.  ↩



עי‘ תוס’ פסח' פ"ב ד.  ↩



צ"ל: אינה חייבת.  ↩



הילקוט קיצר כ“ז ע”י “וכו' ”.  ↩



כמו שהעיר הורוויץ, ועי‘ בחלק א’, “משנת ר”נ", עמ'  171.  ↩



פ“א מ”ז: נחתום וכו‘ חייב בחלה נשים וכו’ פטורה
וכו‘. – ר"מ ולירמא: וכן נשים, וכן בציטט שבירוש’ נח ע“א. ונראה
שבמשנה ראשונה שנו ”פטור" גם בנחתום.  ↩



חגיגה סוף פ"א ותוס' שם וסוף עירובין.  ↩



“מתניתא” שבת צו ב, ירושי סנהד‘ פ“ה כב רע”ד, עי’  להלן.  ↩



תני ר“ח, ירוש' שבת פ”ז, ט ע“ג, שם י ע”א, תוסי פ“ט  יז; בבר' שבבבלי (צג ב) חסר ”התולש".  ↩



סנהד' שם כב רע"ד.  ↩



הגהתי “חורש” מפני ש“תולש” משום “קוצר” הוא, עי'  לעיל.  ↩



עי‘ בבלי קג א וירוש’ פ“ז י ע”א.  ↩



שנתחבר במאה השניה לפני הספירה הרגילה, בימי יוחנן  הורקנוס, כדעת האחרונים.  ↩



מלחמות ס“ב פ”ח ט.  ↩



יוספוס מקשר בזה את סיפור דרכי האסיים בעשיית צרכים
לחפור ביתד ולכסות; אבל נראה שהיה לפניו מקור עברי, וטעה בלשון “ולא
עשו צרכיהם” שהם “צרכי שבת”, ופירשו בטעות על עשיית צרכי
אדם.  ↩



חשמונאים א' ב לה.  ↩



יוספוס, מלחמות ס“א פ”ז ג.  ↩



יוספוס במלחמות ס“ב פט”ז ד [אגריפס] ופכ"א ח  [יוסף].  ↩



שם ס“ד פ”ב ב.  ↩



[השוה “ודבר דבר” בישע' נח יג].  ↩



שם ס“ב פי”ח י.  ↩



מ“ת 123, ספרי שופטים פיס' רג ור”ד, תוס‘ עירובין פ"ג ז, בבלי שבת יט א, ועי’ ירוש' שם פ“א ד ע”א–ע"ב.  ↩



מתידין גם בע“ש, עי' ראשונים ואהצ”ו.  ↩



אבל הברייתא שבבבלי שבת שם משובשת; ומחלוקת ב“ש וב”ה, שנשתרבבה בטעות בברייתא זו, היא המחלוקת שבמשנה פ"א מז!  ↩



ברייתא א' שבבבלי שם, ות"ר השלישי שם.  ↩



תוס‘ שבת פ"א כ, מכיל’ דרשב"י, אפשטיין־מלמד  149.  ↩



כנראה שזהו שרמוז בס' היובלים ב ל:  כעבודה=כעשויה.  ↩



שבת פא מ“ה–מ”ח, מכיל' ורשב"י שם.  ↩



תוס‘ שבת פי"ד א, שבת קכג ב, ירוש’ פי“ז טז  ע”א.  ↩



כר‘ נחמיה במשנתנו, ירוש’ פי“ז טז ע”ב.  ↩



כ“י ארפורט וכ”י בריט‘ מוז’, דפו': רשב"ג (באשגרה  מלעיל).  ↩



ביצה פ“א מ”ה לב“ש, ועי' שבת פכ”א מ"א.  ↩



הברייתא שהובאה שם – מדר“י משפטים פ”ב, 332 – ובכל אשר אמרתי אליכם תשמרו לרבות שביתת כלים.  ↩



תוס' שבת פט"ז כא, בבלי יב א.  ↩



עירובין פ“ב מ”א ופ“י מ”ז.  ↩



שם פ“ח מ”ו, ובצורת המחיצה מחלוקת ב“ש וב”ה.  ↩



מונטסשריפט 76, 530.  ↩



האגדה המאוחרת (שבת יד סע“ב וש”נ) מוסרת אמנם: שלמה תיקן עירובין.  ↩



כתובות פ“ה מ”ט.  ↩



ב“ק פב א ונדרים פ”ג מי"א.  ↩



מונטסשריפט שם 529.  ↩



בהחלוץ ח"ו, 31.  ↩



כנראה משום “פולטת ש”ז ליום השלישי“ (שבת ומקואות),  אע”פ שהבבלי מפרשה משום יום הלידה.  ↩



הטעם “מפני שהוא עושה חבורה” של הברייתות, אינו  מכריע כאן.  ↩



[וכן אוסרים אותו הפלשים: “ואשר ישכב את אשתו
ביום השבת מות יומת” (אשכלי, ההלכה והמנהג בין יהודי חבש, תרביץ ש"ז,
40 ו־44).]  ↩



Eine Unbekannte Jüdische Sekte, ניו־יורק, 1922.  ↩



יומא פ“ח מ”ו–מ“ז, תוס' שבת פט”ו יא–יז.  ↩



תוס‘ שבת פ"ז כג, ירוש’ פי“ד יד ע”ג, בבלי סנהד'  קא א.  ↩



תוס' שבת פ"ד ט, בבלי מא א.  ↩



תוס' פי"ד ג, בבלי קכח ב.  ↩



כנוס' כ“י ארפורט וכ”י לונדון.  ↩



דפו' וכי“ו וכ”י לונדון: לתוך הבור, בבלי: לאמת המים.  ↩



תוס‘ ביצה פ"ג ב, בבלי לו א, ירוש’ סב ע"א, בבלי שבת קיז ב.  ↩



בבלי שם ושם.  ↩



ר“ה כב א, ירוש' שם נז סע”ב,  ↩



[עי‘ לעיל חלק א’ “משנת ר”ש", עמ' 150, ולהלן בפתיחה לעירובין, 301].  ↩



כרוב הנוסחאות, עי' מבוא לנוסח המשנה, 426.  ↩



תוס‘ פ"א טו, ירוש’ פ“א ג רע”ג.  ↩



עי' שם ג ע"ב.  ↩



עי' בבלי יב א.  ↩



תוס פט"ז כא ובבלי שם.  ↩



עי‘ בבלי וירוש’.  ↩



ירוש' שם ג ע"ג, בבלי יז ב.  ↩



מעין ששנוי' במכילתא ורשב“י אפשטיין־מלמד 149:  וכ”ה מתירין בכולן.

ואמנם המשנה שבמכיל‘ ורשב"י שם חולקת: זו היא שבית
שמאי אומרין אין שורין וכו’ ואין פורשין וכו‘ ואין טוענין בקורת בית
הבד ובעיגולי הגת אלא כדי שיזובו מבעוד יום, ואין פותקין מים לגנות אלא
כדי שתתמלא מבעוד יום (עי‘ תוס’ סוף פ"א ובבלי יח א) [ואין נותנין בשר
בצל וכו’ ליתא במה“נ כ”י עתיק! ועי‘ מ“ש במדרשב”י שם) ובית הלל מתירין
בכולן. לפי משנה זו נחלקו ב"ש גם בקורות בית הבד, ולפי משנה זו שנו
כנראה ב“ושוין”: ושוין שלא יגע במושך (הברייתא שבירוש‘, להלן בהע’
122), וב“ה נחלקו גם ב”אין צולין" – בניגוד למשנה ותוס’.  ↩



כנראה גם מ"י היא ר' אלעזר, שנזכר בה (כנו‘ הו’ לו  וירוש' ד ע"ב: אלעזר, לעזר).  ↩



ברייתא בבבלי יט ב וקמג ב.  ↩



ובירוש' (ד ע"ב) הביאו ברייתא: ושוין שלא יגע
במושך (בשמן הנמשך, ועי‘ תוס’ פ“ב ט (ירוש' ביצה רפ"ה סב ד): עביט של
ענבים ומעטן של זתים שמשכו אין מסתפקין מהן ביו”ט ואצ"ל בשבת).  ↩



סוף פ“ג ו סע”ג וסוף פט“ז טו ע”ד.  ↩



ועי‘ בבלי מז ב: לימא תנן סתמא כר’ יוסי  וכו'.  ↩



תוס‘ ובבלי וירוש’.  ↩



בבלי מד א.  ↩



עי' כבר “מבוא המשנה” לבריל, ח"ב 99–100.  ↩



ואף “יציאת השבת” שבפ“א מ”א, מקדים הוצאה לכל דבר,  עי‘ תוס’ שם.  ↩



אבל מ"ו: הנוטל צפרניו וכו‘ (“גוזז”, 12) התולש  וכו’ (“קוצר”, 3), אינו ענין לכאן, והוא ממקור אחר.  ↩



במ“ג: מקפלין וכו' אומר מ”ש: ונראה שמכאן עד סוף
המסכת רובו בכולו הוו איסורי דרבנן והתחיל בקיפול ודמי לקשירה ועסיק
בה ובתר הכי קתני דיני הצלה וכו'.  ↩



בתה“ג קה”ש סי‘ נו עמ’ נה: למקום קרוב, וכ“ה בכ”י
א“פ ורי”ף ורא“ש (עי' ד"ס), אבל הגהה היא כנראה ע”פ המשנה (בכ"י מ‘ היה
כתוב: לבית הסמוך, והוגה: לביתו, ונמ’ הסמוך). ס' העתים II: ומה שאמר במשנה על דעת ב"ש כדי שיגיע למקום קרוב ובחיצונה
כדי שיגיע לביתו הדבר אחד בבית שפתחו סמוך לחומה.  ↩



לחומה, ליתא בכ“י מ' (שטרק!) ‏ וט”מ הוא.  ↩



שכל טוב ח“ב 253: כדי שיגיע לפתח הסמוך לביתו, עי'  בברייתא יט ומש”כ לעיל.  ↩



בר“ח ליתא, רי”ף: ר‘ יוסי בר’ חנינא אומר!  ↩



כנו' הדפוסים וכי“י ווינא ולונדון, כ”י ארפורט  משובש.  ↩



כ“י ו ליתא ”איזה" וכו'.  ↩



צוק‘ ליתא “עד שיגיע” וכו’.  ↩



כנו' קה"ש שם.  ↩



העתים סי‘ ה, עמ’ 9, וכריתות, לשון למודים, שער ב  סי' סח.  ↩



עי‘ מש“כ במבוא המשנה ”משנת ר“ע”, לעיל עמ’  176.  ↩



בבלי יט א, עי' לעיל.  ↩



כנו‘ ד"ר והו’ לו וירוש' בגמרא.  ↩



כנו‘ כ"י מ’ והו' לו.  ↩



תוס‘ פ"ב ג, בבלי כו א וירוש’ ג ע"ד.  ↩



“בשמן פקועות” שבמשנה הוספה היא ע“פ הברייתא:  ”תני“ בירוש' כי”ל.  ↩



עי‘ בבלי ל ע"א, ירוש’ ה ע“א: ר' יוסי ור”ש שניהן  אמרו דבר אחד.  ↩



ירוש' רפ“ה ז ע”ג; בבלי נא ב: יוצאת  באפסר.  ↩



שבת כאן ז ע“ג וביצה שם סא ע”ד.  ↩



תוס‘ פסחים פ"ג, בבלי נו א–ב, ועי’ ירוש' שם פ“ד  לא ע”ב.  ↩



ועי‘ בבלי נז ב, וירוש’ פ“ו ז ע”ד.  ↩



בבלי נט ע“ב, ועי‘ ירוש’ ז' ע”ד.  ↩



כפירושו של רנב“י בבבלי שבת ס ע”א, ועי' שבת נב  ב.  ↩



= בבלי סב ב.  ↩



כלים פי“ד מ”ה, ותוס‘ כלים ב“ב פ”ב יא, ועי’ לעיל  ח"א עמ' 103, 157/8.  ↩



ולא כר‘ יהודה בתוס’ יבמות פי"ב יא.  ↩



תוס' עדיות פ"א יג.  ↩



עי‘ לעיל ח"א עמ’ 161.  ↩



כנוס' הר“ש סוף פט”ו.  ↩



אבל קצת לפני מ“א, עי' מש”כ לפי“ג מ”ג.  ↩



ר' יוסי אומר אף הספינה, בבלי כאן מד א.  ↩



חבירו של ר' יהודה, מו"ק כא א.  ↩



ועי‘ שקלים פ“ד מ”ב: ולשון שבין קרניו, אלא שבכמה  נוסחאות אינו, ועי’ ד"ס.  ↩



בד“ר, כ”י ה, כ“י א”מ, ו“ספר אחד” של ר' יהוסף  אשכנזי.  ↩



עי‘ ד"ס, בתוס’ כתובות פ"ה א: אמר ר‘ מנחם בן נפח  משום ר’ אלעזר הקפר.  ↩



מתוך ברייתא כזו לקוחה ההוספה שבמשנה.  ↩



בבלי צב סע"ב.  ↩



בבלי צד ב: אפי‘ לר’ יהודה, תוס' צד א.  ↩



ירוש' י ע"ג: המכבד והמרבץ משום‏ דש, המגבן  והמחבץ משום לש, החולב והרודה משום קוצר.  ↩



בבלי צה א; והיא משנת ר‘ יהודה, עי’ תוס'  שם.  ↩



עי' תוי"ט.  ↩



בבלי שבת קו א, סנהד' פד ב.  ↩



בבלי קו א, ירוש‘ שבת פ“ב ה ע”א וש"נ, תוס’ שבת  פ"ח ד.  ↩



ועי' להלן לפי“ג מ”ג.  ↩



עי' תפארת ישראל פי“ג מ”א, בועז.  ↩



בבלי קג ב וירוש' יג ע"ג.  ↩



עי‘ תוס’ פי"ב ה.  ↩



כאן יד סע“א = ביצה שם סא ע”ד.  ↩



=“בנעול בתוכה”, בביצה: בנעל.  ↩



תוס' חולין פ"ח יז, בבלי קז א–ב.  ↩



והוגהה ו ל־כ, ונוספה ו.  ↩



עי‘ תוס’ פי"ב טו.  ↩



בד"ו: וקישר מפתחי, רוקח: וקשר מפתחי.  ↩



הרי – חוצצין, ליתא ברוקח, ועי' שבת פ“ו מ”א  ומקואות פ“ט מ”א.  ↩



=ושל פסיקיא של משנתנו, חוטי פסיקיא.  ↩



ברוקח סי' שעו: וקשר אצבעותיו ורצועות, בית  אצבעות, כלים פכ“ו מ”ג.  ↩



בבלי קטו א, תוס' פי"ג ב.  ↩



בבלי שם, וכן הוכיח הירוש'.  ↩



“ועושין” גרסינן, ולא כידוש' וד"ר: עושין.  ↩



ובעירובין לה א: סבר לה כר‘ יוסי דאמר כל הכלים  וכו’ אינו בד‘ שאלניקי, עי’ ד"ס.  ↩



עי‘ גם תוס’ פי"ד ג ובבלי קכה א.  ↩



תוס‘ פט"ו א, ירוש’ יז ע"ב.  ↩



“א”ר יוחנן“ שבתחילת הסוגיא שם בבבלי אין בכ”י מ',  ונכון.  ↩



ועי‘ בבלי וירוש’ כאן וחסדי דוד.  ↩



כנו‘ הירוש’ וד"ר והו' לו ועוד.  ↩



ועי‘ בבלי פסחים סח ב וירוש’ שם.  ↩



תוס' פי"ח א, בבלי קנד ב.  ↩



בבבלי: ר"ש בן יוחאי.  ↩



בבלי: של תבואה.  ↩



בבלי: מניח ראשו תחתיה ומסלקו לצד אחד והוא נופל  מאליו.  ↩



עי‘ יוספוס, מלחמות ס"ו א ה; ועי’ בבלי ט א וירוש'  ח ע"א.  ↩



שירר II 559–560.  ↩



יוספוס, קדמוניות סט“ז פ”ו ב.  ↩



שלא כמסקנת הבבלי ט ע“ב, אלא כירוש' ג ע”א = “סמוך  לחשיכה”.  ↩



De migratione Abrahami,  91.  ↩



עירובין כא ב וש"נ.  ↩



פ“ו מ”א ומ“ב ופ”ג מ"א.  ↩



פ“ג מ”ב; פ“א מ”י: ארבעה דברים פטרו במחנה וכו';  פ“י מי”א–מט"ו.  ↩



ועי‘ גם ירוש’ סוף עירובין.  ↩



עי' גם בנט בסוף עירובין.  ↩



ועי‘ ירוש’ שבת פי“ט טז ע”ד.  ↩



עי' גם בנט בסוף עירובין.  ↩



פ“ב מ”ה – כנו‘ לו וירוש’;  פ“ג מ”ג – כהו‘ לו; פ“ד מ”ה – לו וירוש’; מי“א – לו וירוש'; פ”י  מ“י – ד”ר ולו וירוש' ועוד.  ↩



בנט בסוף עירובין, חושב גם פ“ה מ”א–מ"ו  למקור אחר, עי' שם.  ↩



עי' מ"ש במאמרי המדע התלמודי וצרכיו, 13.  ↩



אחרת בנט בסוף עירובין, עי' שם.  ↩



כעין הסיום של התוס‘ עירובין, שעליו העיר הירוש’:  מצבתא אחת למדו כמה צביתות וכא משביתה אחת למדו כמה שביתות.  ↩



ועי' גם מהרש"א בסוף עירובין.  ↩



עי' מהרש"א.  ↩



ועי' בבלי מח א ושם מו ב.  ↩



וזכור: כל מקום ששנה ר' יהודה בעירובין הלכה  כמותו, עירובין פא ב.  ↩



שכיו“ב בתוס' זבים פ”א ח, אבל במשנה זבים פ“א מ”ב  סתם: ר' ישמעאל אומר!  ↩



ועי' קידושין נב ב ועירובין יג א: מאיר (כנוסח  כי"י) היה אומר.  ↩



עי' בבלי יד ב.  ↩



מנחות יח א.  ↩



עירובין כג א, לט ב וצ"ה א.  ↩



במשנה ב“ב פ”י מ“ז: וכן היה רשבג”א וכו‘, הנכון
כנו’ הירוש' ועוד: כיוצא בו, כמו בערכין פ“ו מ”א, ועי' ראב“ן
סוף ב”ב.  ↩



עדיות פ“א יג וכלים ב”ב פ"ד ה.  ↩



כמו שביררתי במבוא למשנה, לעיל עמ' 90, 110  ו־131.  ↩



“והודו לו” – נזיר פ“ח מ”א, בכורות פ“ו מ”ח  ובברייתא יבמות טז א.  ↩



למשל פ“א מ”ד רישא – ר“מ, ירוש'; פ”ד מ“ט רישא,
בבלי; פ”ו מ“א רישא, בבלי; מ”ז מ“ט, לא אמרו וכו‘, תוס’ פ”ו; מ“ח מ”ח
בין מלמעלה, כר“מ בתוס' סוף מ”ו; מ“י מ”ה ומ"ו, בבלי.  ↩



בבלי שם, ובכ"י מ': את הקורה, בטעות (ועי'  רא"ש).  ↩



עי‘ ירוש’ ריש סוכה: את רואה את המלתירה וכו'  (בעירובין משובש).  ↩



עי‘ פ"ט, ועי’ בבלי ג' ע"א.  ↩



ועי' בבלי י ע"ב.  ↩



[ועי‘ מבוא לנוסח המשנה ח"ב עמ’ 1064 וע“צ מלמד,
מחלוקת התנאים בפירוש המשנה שלפניהם ובנוסחתה, תרביץ שכ”א עמ'
188.]  ↩



ועי‘ שם: והא תנן וכו’ ה"ק אינו צריך לחי וקורה  וכו'.  ↩



ירוש' שם, פ“ג עד ע”ב.  ↩



עשרים פעם ג"ט = ששים טפח = עשר אמות של  הרוחב.  ↩



ועי' בבלי יד א: לרחבו טפח [ומחצה] (ע' ד"ס)  – לארכו שלשה.  ↩



עו א (סוכה ז ב) וב"ב יד ב.  ↩



בדיוק 31/7, ובדיוק  יותר: 3.14159…  ↩



עירובין יט ע“א וסוכה פ”ב נב ע"ד.  ↩



וכן בריש ב“ב בד”ר ועוד.  ↩



אבל עי‘ פנים מאירות שלירוש’ פשוט בכ"ש (על
יסוד ירוש‘ שהזכיר מ"מ, אבל בחי’ הרשב“א העתיק לשון הירוש': ”פסין אין
להם שיעור“, ”ומשמע אין להם שיעור כלל אלא כ“ש”).  ↩



עי‘ לעיל, ועי’ בבלי יט ב–כ ע"א.  ↩



ואולי קאי אבאר, שהיא נקבה.  ↩



אבל הנוסח של הירוש‘ דליתא כאן "ר’ יהודה אומר“
אינו נכון, אם לא שנאמר, שאלה הם גם דברי ר' יהודה שבראש מ”ג, אע"פ
שהפסיקן באמצע.  ↩



ועי‘ ברכ’ פ“ה מ”ב ופרה פ“ב מ”ה.  ↩



ובתוס' פ“ו ליתא כ”ז.  ↩



כנו' ר“ח וספרים ישנים, ורש”י גריס:  חצירות.  ↩



עי‘ גם ירוש’: א"ר ירמיה וכו'.  ↩



ותוס' (לה א) נדחקו.  ↩



= ירוש' דמאי כ ע“ב וגטין מה ע”א.  ↩



ובתוס' כ"י וינא: דברי ר' מאיר.  ↩



וכ“ה גם ב”שרידי ירושלמי".  ↩



בבלי ד א, עי' שם.  ↩



[ועי' מבוא לנוסח המשנה, 107–108.]  ↩



כנו‘ כל כי"י, דפו’: למרובה.  ↩



עי' ברייתא שבבבלי עב ב.  ↩



כ“ה בכי”ל, והוגה: הלל כלפנינו.  ↩



כצ“ל כתוס' דפוסים וכ”י ו'.  ↩



כצ“ל כנו' הבבלי ע ע”ב ותוס‘ צוק’.  ↩



ועי‘ שם, קמד ב בברייתא, תוס’ פ"י.  ↩



[ועי' מבוא לנוסח המשנה, ח"ב 1097–1099.]  ↩



והשוה “באוכלי שלחנך” (מ"א ב ז), משולחנם של מלכים  (אבות פ“ו מ”ד), סמוך על שלחן אביו (ב"מ יב ב).  ↩



עי‘ ברייתא ב"ב קמד ב, תוס’ פ"י.  ↩



וכ"כ המאור, ועי' שם,  ↩



והשוה ברייתא דכתובות כח ב ה“חבית” של ה“קצצה” (שם  “מליאה פירות”, ובירוש‘ קידוש’ סא ע"ג: קליות ואגוזים).  ↩



ריב“ל בירוש' פ”ג כ ע“ד ופ”ז כד סע"ג.  ↩



עי‘ תוי"ט, וכן מפורש בתוס’.  ↩



וכיו“ב הרבה, עי' תוי”ט.  ↩



כנוסח הנוסחאות המדויקות, וכ“ה בסוכה בכ”י  מ'.  ↩



ורש"ל הוא שהגיה: המים.  ↩



תוס' פי"א ד (רמ"ח).  ↩



השוה “גיזראות”, אהלות פ“ח מ”ב.  ↩



צ"ל: העליונה לתחתונה.  ↩



[עי‘ תוס’ עירובין יז א ד"ה קורותיו.]  ↩



תוס' שם, בבלי צו ב, צז א.  ↩



עי‘ בבלי צה ב ותוס’.  ↩



עי' מ“ש לעיל לפ”ז מ"ו.  ↩



ועי‘ פסח’ מ“ז מ”ב ונדרים פ“ז מ”ה.  ↩



ועי‘ תוס’ שבת פ“א, בבלי ו ע”א–ט א, וירוש' שם סוף  ה"א.  ↩



אהלות פ“ז מ”א, פ“ט מט”ו.  ↩



ועי' מ“ש לעיל פ”ב מ"ד.  ↩



ומכתובות עה א לבכורות מ ב במומי בהמה אין כל
קושיא, ולא כבנט בפירושו, ואין גם ראיה מיבמות קכ עב ששומא אינה
‏ Warze, אבל בכל־אופן אינה
Muttermal, שהרי זה ממעי אמו ולא “נולד”, ובכתובות פ“ז  מ”ח יש שונים “נולדו”, ועי' שם, ולא כבנט שם.  ↩



ב“ק נ ע”א כ"י מ' ועוד.  ↩



ועי‘ ביצה סוף פ“ה מ”ה: ושל עולי בבל, ונדרים פ“ה
מ”ה: ואיזהו דבר של עולי בבל וכו’ והבור שבאמצע הדרך, ועי' ריש
פ"ב: בפסי ביראות – לעולי רגלים.  ↩



פ“א מ”ד, יא ב.  ↩



פ“ב מ”א.  ↩



ברייתא כח ב.  ↩



ד ע"ב ואילך.  ↩



כ“י א”פ, ר“ח ורמב”ם סה“מ לאוין צט בשם ”נוסחאות  שנקרא לפני זקני התלמוד" (ועי' ד"ס).  ↩



“ואם יום ראשון זה ט”ו הוא הרי שהה בו שעה  אחת".  ↩



מדר“י פסחא פ”ח 27–28.  ↩



פסח‘ פ“ה מ”ד, ועי’ בבלי שם סג א–ב.  ↩



ירוש' שם ל ע"ג.  ↩



De specialibus legibus,  ס"ב 145.  ↩



מלחמות ספר ו ט.  ↩



עי' גם רמב“ן בהשגותיו לסה”מ וראב"ד  בהשגות.  ↩



בבלי כח ב, ספרי ראה פיס' קל.  ↩



בבלי שם, תוס' פ"א ח.  ↩



כלומר: מתחילת שבע, עי‘ תוס’ ו ע“ב, ועיטור, חמץ,  ורמב”ן, מלחמות.  ↩



פ“א מ”ב – עי‘ תוס’ שם,  פ“ב מ”ג, פ“ג מ”ב, מ"ו, ועוד.  ↩



[עי‘ מבוא לנוסח המשנה, ח"ב, עמ’ 1010.]  ↩



פ“ב מ”א, וברייתא שבבבלי כז ב, ועי‘ שם יב ב,
וירוש’ שם כח ע“ג–ע”ד, מכיל‘ דרשב"י, הוצ’ אפשטיין־מלמד 17, ומוחלפת
במדר“י פסחא פ”ח 28.  ↩



בבלי ה ע“א: ר‘ עקיבא, ועי’ שם רע”ב.  ↩



פ“ג מ”ה, מדר“י פסחא פ”ט 32.  ↩



פ“א ד: ר' יהודה משמו, וסתם בשם ”ר' יהודה“  במ”ה.  ↩



פ"א ו, בבלי טו א.  ↩



ועי' גם פ“ב מ”א: ולא יסיק בו.  ↩



כברייתא שם כז ב, ועי' מאירי ב ע“א ושם ו  רע”ב.  ↩



פ“ג מ”ו, וראב"ע בברייתא שם, מט א.  ↩



בבלי ד ע“ב וי' ע”א.  ↩



גם השאילתות סי' עג השוה שני מיני “ביטול”  אלה.  ↩



עי' על כל זה רמב"ן בריש פסחים ומאירי שם.  ↩



בבלי ו ע“ב, וכן בירוש' פ”ב כח ע"ד.  ↩



מהר“ם חלאוה, כא ע”א ד"ה ואי תנא.  ↩



ועי' בבלי כח ב ול“ב רע”ב.  ↩



שם כח ב.  ↩



כח ב וספרי ראה שם.  ↩



בבלי חולין ד ע“ב, ירוש' כאן פ”ב כח ע"ד.  ↩



סכוי ואונגנד סי‘ 6, קוילי סי’ 21.  ↩



ונהגו בעשיית מלאכה בערב פסח (עי‘ פסח’  פ"ד).  ↩



= “שכר [שערין]”, הוא זיתוס, ζύθος, שנזכר  במשנה, פ“ג מ”א.  ↩



השלמת קוילי אינה נכונה, שא“כ איך יתפרש ”וחתמו“
וכו'?! ו”תונא“ אינו סתם בית אלא ”חדר“, חדר פנימי. [השוה נדה כ
ע”ב ותרגום יונתן למ"א כב כה (“חדר בחדר”).]  ↩



בסורית משמש “תונא” במובן “חדר לתשמישי־אוכל” (ב“ב  1606 ערך ”פרדיסקא").  ↩



בפפירוס 12 שו' 7: מן זי חנניה במצרין. הרי
שבא ממקום אחר. ואולי הוא “חנני אחד מאחיו” של נחמיה, שבא מיהודה
לשושן בשנת עשרים לארתחששתא, כעשרים וחמש שנה לפני זמנו של
הפפירוס.  ↩



ויש שאסרוהו כל היום, כר‘ יהודה בן בתירה, ירוש’  רפ“י לז ע”ב, ועי' בבלי קח א.  ↩



פ“א מ”ה ותוס' פ"א ד.  ↩



ועי‘ בבלי וירוש’ כאן וזבחים יא ב.  ↩



כר' נתן במדר“י פסחא, סוף פ”ה, 17, וכרבי,  שם.  ↩



פסחא ספ"ה 17.  ↩



“כלומר שמא בבא השמש נמשך למטה לקבוע זמן אכילה  וא”כ בערב ע“כ עם דמדומי חמה מבע”י“, רמא”ש.  ↩



הוצ‘ אפשטיין־מלמד עמ’ 12.  ↩



[כ“ה בכ”י (ובמה"ג: חכינאי), ועי‘ מ"ש שם, עמ’  250: ירוש‘ פסח’ רפ“ה לא רע”ד: בן יהודה].  ↩



[כך בכ“י, מה”ג: שני.]  ↩



מעין דברי ריב“ל בבבלי וירוש‘ לענין תמיד, ומכיל’  דרשב”י תפסה בלשון הספרא.  ↩



זבחים פ“ה מ”ח, בבלי שם נו ב, ספרי קרח פיס‘ קיח,  מ"ת 60 סי’ יח ות“כ ויקרא נדבה פ”כ ה.  ↩



פסח‘ פ“ו מ”א וס"ז 257, פסח’ פ“ה מ”י: קרעו והוציא  אימוריו וכו'.  ↩



זבחים פ“ג מ”א, בבלי שם לב א, ת"כ ויקרא פרשה ד א:  או אינו אלא בכהן וכו'.  ↩



רב בכתובות קו א וירוש' שקלים פ“ד מח ע”א.  ↩



תוס‘ פ"ד ב, בבלי וירוש’ שם, והשוה שקלים פ“ח  מ”ב.  ↩



De specialibus legibus,  ס"א, § 199.  ↩



שם ס"ב, § 145.  ↩



עי' בכל זה ריטר, 111 ואילך.  ↩



שם § 148.  ↩



ועי‘ בבלי חגיגה כו א וירוש’ שם עט רע“ד, רמב”ם  פי“א מה' מטמאי משכב ה”ט.  ↩



קדמוניות ס“ד פי”א ה.  ↩



פסחים סוף פ“ח, ועי‘ נזיר נג א ותוס’ שם  פ”ה.  ↩



ירוש‘ שם לג סע"ב, ועי’ בבלי סט א.  ↩



ועי' סוכה כה ב.  ↩



שם, ס"ג, § 305.  ↩



שם ס"א, § 261.  ↩



עי' היינמן לס“ג שם, ובניגוד להערותיו  בס”א.  ↩



זבחים פ“ה מ”ח, פסח‘ פ“ז מי”ב, ועי’ שבת פ“א מי”א  ותענית פ“ג מ”ה, ועי‘ פסח’ פ“ה מ”י.  ↩



ברכות פ“א מ”א ומדר“י פסחא פ”ו 19.  ↩



מדר“י שם, בבלי ברכ' ט ע”א וירוש‘ ברכות פ“א ג
ע”א. בברייתא השניה שבבבלי שם (ספרי ראה פיס' קלג) אין ר’ אליעזר מפרש
סוף זמן אכילה (כבוא השמש אתה אוכל מועד צאתך ממצרים אתה שורף), אלא
ממחלוקתו של ר‘ יהושע (“עד מתי עד מועד צאתך ממצרים”) יוצא שר“א
הקדים סוף זמן אכילתו: בברייתא השניה בבבלי שם: ר' אלעזר בן
עזריה, וכ”ה במכיל’ דרשב"י, הוצ‘ אפשטיין־מלמד, עמ’ 13 ו־15.  ↩



ירוש‘ ריש ברכות, ואו"ז ה’ פסחים.  ↩



לא “השליש האחרון”, כדברי אלבק Das Buch  usw., 13.  ↩



ירוש‘ פסח’ פ“ז לה ע”ב, בבלי שם פה ב.  ↩



מתיא כו כז, ל; מרקוס יד כד, כו; לוקס כב יז,  כ.  ↩



וודאי שהירוש‘ כז ע"ב: חצירות שבירושלים מהו וכו’,
יש חצר שהוא כמבוי וכו', אבל בחצירות חשודין הן (הכותים) דאינון דרשין
לא ימצא בבתיכם לא בחצרותיכם, – חולק על רבא (ח א) האומר: חצר אינה
צריכה בדיקה. ומ“ב ”מחצר לחצר“, מתפרשת כפשוטה ולא כרש”י.  ↩



ירוש' כז ע"ד, בבלי סו ב בשינויים.  ↩



ירוש‘ פ“ג ל ע”א, ועי’ בברייתא שבבבלי יג  א.  ↩



בבלי שבת יח ב בקיצור.  ↩



דפו' וכי“ו, כ”י לונדון: ערב שבת.  ↩



ר‘ יהודה שונה בתוס’ שבת פ“ג ג: בש”א לא יחזיר  ובה“א יחזיר = משנה שם פ”ג מ"א.  ↩



ר יוסי שונה כר"מ בתוס' שם: הכל מודים שלא  יחזיר.  ↩



כ“י ארפורט: שבש”א אין מחזירין וכו'.  ↩



הוצ‘ אפשטיין־מלמד, עמ’ 12 (עי‘ לעיל עמ’  328).  ↩



ת“כ אמור פי”א א.  ↩



עי' ת“כ שם ומדר”י פסחא פ"ה.  ↩



ומ“ג–מ”ד הן קסע של משנה ישנה, שאינה מתקשרת עם  המשנה שלפניה, עי‘ בבלי, ועי’ ס"ז 257.  ↩



[כתב־יד מ‘ ב’.]  ↩



[כ“י מ‘ ב’, שה”ג: ולא.]  ↩



[כתב־יד מ‘ ב’.]  ↩



תוס' ספ"ד, בבלי סד ב.  ↩



ע“פ יוספוס, מלחמות ס”ו פ"ט ג, ביקש צסטיוס את  הכהנים למנות את העם; וודאי באמצעות אגריפס.  ↩



פסחים נו א, דירנברג, משא א"י, 110.  ↩



עי‘ סוכה כז ע"א: שאל אפוטרופוס של אגריפס המלך
[השני] את ר’ אליעזר כגון אני שאיני רגיל לאכול אלא סעודה אחת
ביום.  ↩



ועי‘ תוס’ ד"ה ואפילו.  ↩



כדעת הופמן שם.  ↩



הופמן שם.  ↩



מ“ה רישא: ר”ג וכו‘ במצרים – שנו התנאים האחרונים
(אבל יותר קרוב שהוא ר"ג הזקן): “בכל דור ודור” וכו’ – ליתא בהו‘
לו ובכ"י פ’, ה‘ (ונוסף עי"א בגליון) וליתא גם בירוש’ כי"ל, וכן מחקו
ר' יהוסף אשכנזי.  ↩



הנוסח בכי"י: לפאר לרומם לגדל לנצח למי וכו‘  והוציאנו מעבדות לחרות ונאמר וכו’ (ולא יותר).  ↩



ונמצא כיו“ב במדר”י בשלח מסכתא דויהי סוף פ“א, סוף  פ”ב וסוף פ"ג.  ↩



כנו' כל כי“י ודפוי”י, ולא: היו  מביאים.  ↩



“שבכל הלילות – מרור”, אין ברוב הנוסחאות ואינן  אלא שלש שאלות.  ↩



עי‘ תוס’ פ“ב, יט–כב ותוס' מנחות פי”ג כ–כא ובבלי  וירוש' כאן, וכבר האריך בה ביכלר, Priester,  164 ואילך.

על פ“ה מ”י: יצתה כת ראשונה וישבה לה בהר הבית
שניה בחיל והשלישית במקומה (כלומר בעזרה; ו“עומדת” אין בכי"י ולא
היה לפני הירוש‘, ועי’ גם מלאכת שלמה), – חולק ראב"י (הראשון)
בתוס‘ סוף פ“ג: כת שלישית הלכה וישבה לה בעזרת נשים, כשם שהוא
חולק בסוטה (תוס' סוטה פ“ז יז, בבלי שם מ ע”ב) על משנת סוטה פ”ז ח:
עושין לו בימה של עץ בעזרה והוא יושב עליה: “ראב”י אומר בהר
הבית“ ור”ח מפרש (בבלי שם): בעזרת נשים, מפני שאין ישיבה בעזרה וכו’
(ועי‘ ירוש’ כאן לב ד וסוטה כב א). מ“ח מ”א: מי שחציו עבד וכו' לא יאכל
משל רבו (“אבל אוכל משל עצמו”), לבבלי פח ע“א: כמשנה אחרונה, שחזרו ב”ה
להורות כדברי ב“ש (עדיות פ“א מ”ג וש"נ), והברייתא שבבבלי: לא יאכל לא
משל רבו ולא משל עצמו – כמשנה ראשונה (כפי' ר“ח ורש”י), ולרמב”ם
להיפך.  ↩



עי‘ לעיל, חלק א’, עמ' 105.  ↩



“ועוד” כזה נמצא כ"פ במשנה, [עי' בפתיחה  לעירובין, לעיל 302].  ↩



על פ“ד מ”ה (הלילה וכו') – עי‘ ירוש’  ובבלי.  ↩



בכלים פי“ב מ”ג: ואונקלי שבכתלים טהורה, אבל מקדש  לא נזכר שם.  ↩



עי‘ מש"כ בביצה, להלן עמ’ 360 ואילך.  ↩



מב“ב ומי”ר ועוד: ואלו, ועי‘ מבוא לנוסח המשנה  עמ’ 427.  ↩



[בין דפי כה"י מצאתי רשימה זו, ואני נותנה כאן  כלשונה:]

פ“א מ”ג: ר‘ יהודה אומר בודקין וכו’ – עי‘ בבלי י סע"ב
וירוש’. ובמדר“י פסחא פי”ז בכל כי“י וילקוט: ר' יהודה בן בתירה.
א”כ “חכמים” אינם חכמים דר' יהודה.

ואף ר‘ יהודה שבפ“ב מ”א ופסחים יב ב ולמכיל’ היא ריב"ב
(עי‘ מש“כ במדרשי הלכה של התנאים בתלמוד בבלי [לע”צ מלמד], שמות מ’
[עמ' 100]).

ומ“ז (סעודת אירוסין) – מ”ח (וחכ"א) – ר' יוסי  היא.

ופ“ד מ”ה: וחכ“א (ר' יהודה, עי‘ בבלי וירוש’). וכן
”וחכ“א” שבמ“ו – ר‘ יהודה ובגליל (עי' מ"ה), ובנו ר’ יוסי מוסיף. ומ”ח
סתם – ר' יהודה.  ↩



ה־LXX מתרגמים:  ἀργύριον συντιμήσεως = כסף ערך.  ↩



בימי עזרא, עי' נחמיה ז עב.  ↩



שקלים פ“ב מ”ד.  ↩



ירוש' שם, מו ע"ד.  ↩



עי‘ גם שקלים פ“א מ”ו ותוס’ שם.  ↩



יוספוס, קדמוניות סי“ח פ”ט א; מתיא יז, כו  וכ"ז.  ↩



De spec. leg.,  I., 78.  ↩



סוריא, עמון ומואב נזכרות בתוס' שם  בפירוש.  ↩



[השמטתי כאן את הדברים, שבאו כמעט מלה במלה לעיל  ח"א עמ‘ 25–27 ועמ’ 33–34.]  ↩



המשנה במו“ק פ”א מ"ב: ומתקנין וכו' – לקוחה כולה  מכאן, ובזה סרה קושית הבבלי.  ↩



“שנאמר” אין ברוב הנוסחאות.  ↩



דהי“א ט כז: והם על המפתח, ביכלר
Priester, 146; אבל בכ”י לונדון: הפתיחות, כלומר:
על פתיחת השערים (סוכה פ“א מ”ה), ועי‘ תמיד פ“א מ”א ומדות פ“א מ”ח
ומ"ט, ולהלן בתוס’ הט"ו: שבעה מפתחות עזרה בידן, ועי' להלן.  ↩



דפו' וכי"ו: בן ארזא.  ↩



צוק': שמואל.  ↩



צוק': בנימין.  ↩



והי“א ט לא: על מעשה החביתים (ביכלר שם), תמיד פ”א  מ“ג ומדות פ”א מ"ד: לשכת עושי חביתין.  ↩



כ"י לונדון: מקלוט.  ↩



מדות פ“ה מ”ג: לשכת המלח.  ↩



דפו‘ וכ"י ו’; צוק' כ"י לונדון: פלך.  ↩



כ"י ו' ולונדון.  ↩



לשכת העץ, מדות שם; ה“גזברים” מעילה פ“ג  מ”ח.  ↩



עי‘ גם ראב"ד בפי’ תמיד.  ↩



עי' גם ביכלר שם, 10 ואילך.  ↩



ועי‘ ח"ד בתוס’.  ↩



כדפוס כ"י ו' ולונדון.  ↩



כדפוס כ"י ו' ולונדון.  ↩



עי‘ לעיל ח"א עמ’ 33–34.  ↩



עי' רש“י ומפרשים שם, וכיו”ב בשבעים  וולגטא.  ↩



כנו' כמה כי"י.  ↩



כנו' רוב הספרים.  ↩



ליתא בכל הנוסחאות המדוייקות.  ↩



תוס‘ פ“א ז, ת”כ אמור פרשה ז ב ובבלי מנחות עג ב,
להלן פ“ז מ”ו, תוס’ זבחים פ“ה ותמורה ב ע”ב; ועי' יוספוס, מלחמות ס“ב,
פי”ז ג–ד ושירר II, 243.  ↩



אלא שבד“ר נוסף בטעות ”נדרים ונדבות".  ↩



בכ“י המבורג: מקבלין מידם נדרים ונדבות! וכן  נוסף בכ”י ב'.  ↩



כלומר: ת"ק שם הוא ר' יהודה, ששנה בכמה מקומות  את משנת ר' אליעזר.  ↩



נדרים י ע“א ותוס' שם פ”א א.  ↩



הו' לו: אלו.  ↩



ד“ר, ירוש' כי”ל, הו‘ לו, כ"י פ’ וק‘ וכ“י א”פ וב’  וה‘ ורא"ש ומאירי, ר’ יהוסף אשכנזי וכ"מ.  ↩



כנוסח הרע“ב ו”אית דגרסי“ אצל מ”ש.  ↩



אלא שהכהנים דורשים וכו‘ – דברי ר' יהודה הם,  שכן בירוש’ שם מו סע"א: משיבין חכמים לר‘ יהודה וכו’.  ↩



כרוב הנוסחאות.  ↩



כיו“ב נחלקו ר”מ ור‘ יהודה לענין חסרון (באונאה
ובמע"ש) בתוס’ ב“מ פ”ג יז: סלע כמה תהא חסרה וכו‘ סלע ארבעה איסרות
לדינר איסר דברי ר"מ ר’ יהודה אומר סלע ארבעה פונדיונות לדינר פונדיון
וכו‘, וכן בתוס’ מע“ש פ”ג ו. שיעורו של ר' יהודה הוא אפוא חצי שעורו של
ר"מ.  ↩



ברייתא בירוש' ספ“ד מח ע”ג.  ↩



כך בשרי“ר, כמו בספ”ד.  ↩



והראב“ד בפי' ת”כ חובה פרשה יא ז, והרא“ש והרע”ב  נדחקו בזה, עי' מ"ש.  ↩



ומעין הגהת הרא"פ: מאן תנא אם נתרמה תרומה ר'  שמעון, אלא שהוא מגיה יותר מדי.  ↩



מעילה פ“א כז, ת”כ חובה פרשה יא ז, בבלי מעילה יט  א.  ↩



כ“ה בת”כ כי“ר, וכן בתוס' שקלים כ”י  לונדון.  ↩



כצ“ל, כנוסח כ”י רומי.  ↩



לרבות תמורה, ליתא בכ“י ר', וט”מ הוא  מלעיל.  ↩



עי‘ גם תוס’ פ"א יב.  ↩



ועי' ת"כ חובה פרשה י ג–ד.  ↩



כריתות פ“ו מ”ו, ובבלי שם כז א.  ↩



בבלי שם ות“כ חובה פכ”א ז.  ↩



עי' תרביץ ש"ז, 145–148.  ↩



ראב“ד בת”כ שם ומ"ש כאן.  ↩



בתד“א פ”ז, 34 בטעות: רבן שמעון בן  גמליאל; משם בויק“ר שלנו, פ”ב ט.  ↩



בתא"ר שם, 35 בטעות: ר' שמעון.  ↩



תוס‘ פ“ג טז ומקוטעת, ת”כ צו פ“ח ו, וכיו”ב תוס’  מע“ש פ”ב טז.  ↩



ת“כ ותוס' מע”ש (עי' גם מלאכת שלמה).  ↩



תוס‘ שקלים שם, וכצ"ל: ר’ [יוסי] אומר ר‘ אליעזר  וכו’.  ↩



בכורים פ“ב מ”ג וספרי קרח פיס' קיז, קיט.  ↩



בכורות פ“ט מ”א.  ↩



מדרש תנאים 77.  ↩



עי‘ משנת ר"א, הו’ ענאלאו, 247: כיצד בסכות תשבו
ולא פירש. היכן פירש להן עשרה טפחים גובה שבעה טפחים אורך ושלש
דפנות.  ↩



תורת כהנים אמור פי“ז י, בבלי לו ב וירוש' פסחים  פ”ב כח ע"ד.  ↩



בבלי יב א וירוש'.  ↩



סוכה פ“ב מ”ח.  ↩



שם פ“ב מ”ז.  ↩



תוס‘ ריש פ“א, בבלי ב ע”ב וירוש’ פ“א נא  ע”ד.  ↩



תוס‘ פ"ב ג, ירוש’ פ“ב נב ע”ד.  ↩



סוכה כז א.  ↩



שם פ“ב מ”ה.  ↩



תוס‘ ספ"א, ירוש’ שם נב ע“א, בבלי ו ע”ב, ועי' שם  ד ע"ב.  ↩



סוכה ה ע"ב.  ↩



ירוש' ובבלי ריש סוכה.  ↩



“וענף ערבי נחל”, תרגום השבעים.  ↩



ירוש' סוכה פ“ג נד ע”א.  ↩



בשבעים תרגום כפול: ίτέα – ἅγνος  ↩



ירוש‘ פ“ג נג ע”ד, ועי’ בבלי לז א.  ↩



בבלי יב א.  ↩



השבעים: ώραῖος, גמור  ויפה.  ↩



קדמוניות סי“נ פי”ג ה, תוס' סוכה פ"ג ובבלי מח  ב.  ↩



גם בפשיטתא: ולבותא דדקלא.  ↩



השוה “עטרות חתנים” בסוף סוטה, וביניהם גם עטרות  “של הדס ושל וורד”, שם מט ב.  ↩



ויק“ר ופסדר”כ פכ"ח: באיין.  ↩



καὶ κιτρίων ט"ס  במקום καὶ κίτριον בנומ'.  ↩



[ואלו באתי להוסיף על דברי רבי הייתי אומר, שבר'
זו מוכיחה, שהיו שנהגו ליטול פרי אחר, וההלכה באה לבטל
מנהג זה. ואם מותר ללמוד מן המאוחר על המוקדם, יורשה לי להעיר:
יהודי שיראז (מן הקהלות העתיקות שכפרס) אומרים: לברך על “בולנג
(=מלפפון) ולולב”. שאלתי את הזקנים לטעם שם זה, ולא ידעו להשיבני דבר.
כלום אין כאן זכר לאותם הימים, שלא השיגו אתרוג (גם כיום משיגים הם
אתרוג בקושי, וככל הקהלה לא תמצא יותר משנים שלשה אתרוגים ולולבים)
ונטלו מלפפון?! – עצ"ם]  ↩



כתובות יז א, ר' יהודה בר אלעאי, רבי שמואל בר רב  יצחק.  ↩



De specialibus legibus ס"ב 204–209 (גרמנית עמ'  164–166).  ↩



ועי' גם היינמן שם 166 הערה 2.  ↩



ירוש' עירובין ספ“ג כא ע”ג.  ↩



ספרי שלח פיס' קטו, מנחות מא ב.  ↩



ועי‘ ירוש’ פ“ג הי”ג נד ע“א וירוש' עירובין ספ”ג
כא ע“ג: ר' אבהו אזל לאלכסנדריאה ואטעינון לולבא בשובתא, ובבלי מג
רע”א, והמסקנא מד רע"א דוחק; ועי' חילופים: אנשי מערב טוענין לולב
בשבת.  ↩



סוכה פ“ד מ”ג ומ“ה ותוס' פ”ג, בבלי מג ב.  ↩



תוס‘ פ"ג א ובבלי לד א, ירוש’ פ“ג נג סע”ג ורפ“ד  נד ע”ב.  ↩



כך בירוש‘ ריש פ"ד שם, ובשם ר’ יוחנן: הלכה למשה
מסיני, אבל בבבלי מד א להיפך בשם ר‘ נחוניא – ור’ יוחנן אומר שם בשמו
– “הלכה למשה מסיני” – ובשם ר' יוחנן “יסוד נביאים”.  ↩



בבלי שם.  ↩



ר‘ יוחנן בירוש’ שם ובבלי שם מד א כנוסח ר"ח ופי‘  התוס’.  ↩



תוס' ספ“א ובבלי ו ב וש”נ.  ↩



בבלי כ ע“א, כלים פי”ז מי"ז.  ↩



עי‘ כלים סוף פ"כ, תוס’ כלים ב“מ מ”ז יא, פי“א יא  ופ”א יד.  ↩



בבלי לה א וקידושין נב ב.  ↩



בבלי לא א וב'.  ↩



וכל הסוגיא הזאת למן מג סע“ב – אחרי ”תיובתא“ –
”ואלא נדחו“ וכו' עד: ”כאן בגבולין" – בוודאי סוגיא סבוראית
היא.  ↩



הרי ר‘ אבהו הנהיג כך אפילו באלכסנדריא של מצרים,  ירוש’ עירו‘ ספ"ג, עי’ לעיל הע' 30.  ↩



תה“ג הרכבי 395, וכן מצאתי בחילופים קטע כ”י  קמברידג'.  ↩



כלומר: הדס להריח, עי‘ בבלי ביצה כב א ולג ב
וירוש’ שם סב ע“ג, תוס' שבת פ”ה ט וירוש‘ סוכה ספ"ג, ועי’ שבת לב ב:
תרי מדאני אסא, וסוכה לז ב: הדס של מצוה וכו‘ הדס במחובר
וכו’.  ↩



קרקסאני, הרכבי, 310 שו' 22–23.  ↩



ורש“י הוא שהגיה ופירש כן: יו”ט הראשון של חג שחל  להיות בשבת, נגד כל הנוסחאות.  ↩



“שער ניקנור”, ר“מ ותויו”ט.  ↩



בבלי נד א, תוס‘ פ"ד י וירוש’ פ“ה נה ע”ג.  ↩



כך שנה תנא אחר במשנת “אין פוחתין”, מ“ה, ”שלש
לשער העליון ושלש למעלה העשירית ושלש לשער התחתון ושלש למילוי
– או: לשער – המים“, וכיו”ב בירוש‘ שם: ותני ותשע למעלה עשירית,
ועי’ בבלי נג ב וירוש' שם.  ↩



כנו‘ ד"ר וירוש’ ועוד.  ↩



כנו‘ ד"ר וירוש’ ועוד.  ↩



וכנו' כי"י שם.  ↩



ביצה פ“א מ”ט: בש"א.  ↩



ברייתא ביצה כה א: חיה שקנתה בפרדס צריכה לזמן  וכו' וזו עדות שהעידו מפי שמעיה ואבטליון.  ↩



פ“א מ”ג ומ"ד, ועי' להלן.  ↩



ביצה פ“ה מ”ב.  ↩



חגיגה טז ב.  ↩



חגיגה שם וירוש‘ חגיגה פ“ב עז ע”ד, ועי’ ירוש'  ביצה פ“ה סג ע”א.  ↩



רש“י ביצה יט א, ועי‘ בבלי לו ב וירוש’ ביצה פ”ה  שם.  ↩



חגיגה מ“ב מ”ב.  ↩



עי‘ ביצה טו ב בפי’ ר' אליעזר.  ↩



פ“א מ”ד, תוס' ובבלי כה א.  ↩



פ“ב מ”ה, בבלי שם.  ↩



ר‘ יוחנן בירוש’ ביצה פ“א ס ע”ב וש“נ, ועי' לעיל  ב”מבוא למשנה", עמ' 101 ואילך.  ↩



עירובין פ“ג מ”ח, תוס‘ ביצה ריש פ“א ובבלי ד ע”א  וירוש’ שם.  ↩



פ“א ס ע”ג ופ“ד בסופו סב ע”ד.  ↩



בבלי ט ב בשינויים.  ↩



יבמות טז א.  ↩



ירוש' ביצה פ“א ס ע”ג (בניגוד לבבלי י  ע"ב).  ↩



תוס' ובבלי יא ב.  ↩



תוס‘ פ"א יב–יג ובבבלי יב ב, אלא שרבינא דחה זה  ופירשה בדוחק, ולפי הברייתא שבירוש’ שם, ס ע"ד, דחייה זו ליתא.  ↩



תוס' פ"א טו, בבלי יד א.  ↩



ועי‘ תוס’ שבת קמא א ד“ה הני פלפלי וביצה שם ד”ה  בה"א.  ↩



בבלי יד ב ושבת קמב א.  ↩



תוס' פ"ב ד.  ↩



תענית פ“ד מ”ז.  ↩



בבלי קיד ב, ונוסף במשניות.  ↩



כנוסח הספרים המדוייקים.  ↩



חולין מג א, ושם מו א, ושלא כרש“י, עי'  רמב”ן.  ↩



תוס‘ פ"ב ט ותוס’ שבת פי"ז יא.  ↩



ובתוס‘ דביצה ודשבת בהדיא תני הכי, וכן בירוש’ כאן  סא ע"ב.  ↩



ובסיפא: ומטבילין מגב וכו‘, הנוסח בירוש’: ביום  טוב, וכ"ה בתוס', ומכאן ועד כאן בשבת עסקינן.  ↩



רבי ורשב"ג רגיל בברייתות.  ↩



[עי‘ לעיל “מבוא למשנה”, עמ’ 46 ואילך.]  ↩



בבלי שבת לט ב, ונדחק לתרצה, ועי‘ ירוש’ ביצה כאן  סא ע"ג.  ↩



כא ב, ועי‘ ירוש’ שם.  ↩



שבת מו א, ובירוש' שבת פ“ג ו ע”ג מפורש דריב"ל  להיתרא אמר.  ↩



בתוס‘ פ"ב טו ובבלי כג א וירוש’ שם.  ↩



עי' מנחות מ“י מ”ה ופסחים פ“ד מ”ח ובבלי  שם.  ↩



בבלי יד א.  ↩



ועי‘ תוס’ שם ד“ה ב”ה ושבת קמא א.  ↩



עי‘ לעיל, “מבוא למשנה”, עמ’ 110–111.  ↩



עי‘ בבלי כג ב, ועי’ להלן בפירוש  המשנה.  ↩



בבלי כד א.  ↩



ירוש' כאן, סא ע"ד ושבת שם.  ↩



בבלי כד א.  ↩



שבת פכ“ד מ”ד.  ↩



ירוש' כאן סב ע"א.  ↩



בבלי ל ע"א ושבת קנז א ושם קכז א.  ↩



כלישנא בתרא כאן ושבת קנז א שם.  ↩



בירוש' (סב ע"ג) בטעות: רבי לעזר בי רבי  שמעון.  ↩



תוס' פ"ג י.  ↩



ובירוש' מוחלפים דברי רשב“א ור”ג.  ↩



בבלי ב ע"ב.  ↩



ביצה לא ב ושבת כט א.  ↩



שבת קנז א.  ↩



תוס' ורש"י בעירובין לד ב.  ↩



עי' מש"כ בעירובין ועוד.  ↩



עי' אבא שאול לר"י ליי ודינר בהגהותיו  לביצה.  ↩



ועי‘ ליברמן, תרביץ שנה ה’, 97–99.  ↩



[הוצ' אפשטיין־מלמד, 20; הופמן, 16].  ↩



בירוש' כאן סג ע“א–ע”ב ובבלי שבת קמח ב.  ↩



בבלי שם.  ↩



פסח' פ“ו מ”ב.  ↩



כ“י ארפורט, כ”י ו' והדפוסים הוגהו ע"פ  המשנה.  ↩



כמחלוקת זו גם בתוס' שבת פ"ט יג, וזו ר' יהודה  היא, וברייתא שלנו מפורשת בספרא שם.  ↩



אין – ואין, גם ר“ח וראבי”ה.  ↩



כ“ו ו‘ ודפו’ ור”ח וראבי"ה.  ↩



דפו' ור“ח ורי”ף.  ↩



עי' חסדי דוד.  ↩



והשוה סוף ר"ה וירוש' שם.  ↩



וא“א כלל שהרי”ף יטעה בדברי ר"ח, כדעתו של  אפטוביצר שם.  ↩



בר"ח שלנו בטעות: תנא.  ↩



תוס' ובבלי שם.  ↩



כאן סג ע"ב ובמגילה.  ↩



De specialibus legibus, II § 188.  ↩



היינמן II, 159 הערה 4  אומר שלא בדקדוק: אינו יודע כלל.  ↩



שם I § 180.  ↩



שם II § 150.  ↩



קדמוניות ס“א פ”ג ג.  ↩



לשכירות בתים, הוא דעת ר‘ יצחק ור’ נתן הבבלים
(מדר“י פסחא פ”א 7), אבל לא כן משמע ממשנת ב“מ ספ”ח. [ועי‘ ירוש’
נדרים פ“ט מא ע”א].  ↩



ר“ה יא ב, סדר עולם פ”ד.  ↩



ר"ה יב א.  ↩



פסחא פ"א 7.  ↩



הוצאת אפשטיין־מלמד 8.  ↩



[ועי' ע"צ מלמד, פרקי מנהג והלכה,  28–29.]  ↩



ערכין יב א.  ↩



תוס פ“א = בבלי ז ב ומדר”י פסחא פ"א 7.  ↩



חלוקת הפרקים שונה בהו‘ צוק’ מבדפוסים.  ↩



ועי' פ“ב מ”ז ולעיל.  ↩



ירוש' ברכות פ“ז יא ע”ב ובהקבלות.  ↩



חולין ה ע"ב, ועי‘ תוס’ שם.  ↩



שם ו א, ועי‘ ירוש’ ע“ז פ”ה מד ע"ד: כבר נתקלקלו  כותים.  ↩



מלאכת שלמה שם.  ↩



בבלי יט ב, בתוס‘: רבי התקין שיהו יוצאין אף  על אדר השני וכו’)!  ↩



משנה סוף יבמות ובבלי סוף ברכות.  ↩



בפרוס הפסח, בפרוס החג, ועי' שקלים פ“ג מ”ד,  ויוספוס, קדמוניות סי“ח, פ”ט א.  ↩



ירוש' נז ע"ד.  ↩



ע"פ התוס‘, עי’ להלן.  ↩



ועי' בבלי כד סע"א.  ↩



מ“ג באה לכאן מסוכה! והיא שלא כר‘ יהודה  במנחות, עי’ בבלי ל ע”ב.  ↩



ופ“ב מ”ה קדומה לפ“ד מ”דר סיפא (שלא יהו העדים  וכו').  ↩



לא עולין וכו', כאן במ“ח, לקוח מביצה פ”ה מ"ב,  ואינו מתאים ללשון המשנה כאן!  ↩



עי‘ בבלי ז ב וירוש’.  ↩



ירוש' שם נח ע"ד.  ↩



תוס‘ סנהד’ פ"ה אליבא דר‘ אליעזר, ירוש’  כאן.  ↩



סנהד‘ פ“ג מ”ג ותוס’ שם.  ↩



ירוש' שם נט רע"א.  ↩



בורנשטיין, זכרון לא א, 69, ועי' בבלי ג  א–כץ  ↩



עי' שוובה, תרביץ ס"ג 116.  ↩



ירוש' נו ע"ב ובבלי ד א.  ↩



ותרג‘ ירוש’ ויונתן כפסיקתא.  ↩



עי‘ פתיחתי לעיל עמ’ 364.  ↩



עי' מדר“י פסחא פ”א.  ↩



כדברי שמואל, בבלי יח א (=בני מרותא?).  ↩



ולענין פורים, עי‘ בבלי מגילה ה א–ב, ועי’ כאן יט
ב: מתני‘ דלא כרבי – יוצאין אף על אדר שני, ולפי התוס’ היא
תקנת רבי.  ↩



[בברייתא ( = מדרש הלכה) שבבבלי מה רע“א וירוש'  שם כג ע”ג.]  ↩



סוחרי שביעית, כמשנת סנהד‘ פ“ג מ”ג ותוס’ שם
פ“ה, ור"ש מכריע, ומשנת סנהדרין ר”ש: מפריחי יונים – משנת ר"א, ור'
יהודה הוא ששנה אותה.  ↩



ר' עקיבא, נוסף ע"פ התלמוד.  ↩



[כלומר: וי“ו זו וי”ו המחלקת היא, הרגילה במקרא  (למשל: ומכה אביו ואמו).]  ↩



מדר“י פסחא פ”ז; ת“כ אמור פי”ז א, בבלי חגיגה ט  ע"א.  ↩



מדר“י שם, מ”ת 94 וספרי שם פיס' קמ"ב.  ↩



חגיגה פ“א עו ע”ב, ועי' בבלי ו ע"א.  ↩



ירוש‘ פסח’ פ“ו לג סע”א.  ↩



סתם ספרי ראה פיס‘ קכט, מדר“י פסחא פ”ד ומ"ת  90 בשם ר’ יאשיה, ר‘ יונתן ור’ אליעזר.  ↩



מדר“י שם ומ”ת שם.  ↩



כגי' מ“ת ומ”ח.  ↩



כ"י רומי, ובילקוט: הראייה שתי כסף  וכו'.  ↩



חגיגה פ“א מ”ב, ירוש‘ שם עו ע"ב: תנא רבי יוסא
קומי ר’ יוחנן ראייה כל שהיא חכמים הם שאמרו מעה כסף ושתי כסף, וכיו“ב
בבבלי ז ע”א.  ↩



תוס פ"א ד, ירוש' שם.  ↩



חגיגה ז ע“א [מדר”י כספא פ"כ 333 (ע"ש)].  ↩



פיס‘ קלח, חגיגה ו ב; תוס’ פ“א, ירוש' שם עו  ע”ב.  ↩



ועי‘ שם, שר’ יוסי בעי למה לא שנינו שנוהגת  באנשים ובנשים.  ↩



וכן ר‘ לעזר, בירוש’ שם, ועי‘ פסח’ קט א.  ↩



פיס‘ קמא 195, חגי’ ח ע“א [וע' ע”צ מלמד, מדרשי  הלכה של התנאים בתלמוד בבלי, דברים ר' קסו].  ↩



סוכה פ“ד מ”ח.  ↩



פסח' פ“ה ג, בבלי שם ע ע”א.  ↩



חגיגה שם עו סע“ב, סוכה פ”ד נד ע"ג.  ↩



בילקוט: שתי כסף וכו'  ↩



עי‘ בבלי וירוש’ שם.  ↩



ככל נוסחאות המשניות, חוץ מן הבבלי.  ↩



חגיגה מ“ג מ”ב, טהרות פ“ב מ”ה.  ↩



ירוש' סוטה שם כ ע"ב.  ↩



עי‘ בבלי פסח’ יז א וירוש' סוטה שם.  ↩



פ“ב מ”ז, יוסי בן יועזר; פ“ג מ”א.  ↩



תוס‘ יומא פ“א יב ושבועות פ”א ד, ספרי סוף מסעי,  בבלי יומא כג א וירוש’ שם פ"ב לט ד.  ↩



[פרק זה – העבירו מו“ר זצ”ל ל“מבוא למשנה”, ושם  (עמ' 46 ואילך) תמצאנו.]  ↩



מתיא טו ה, מרקוס ז יא.  ↩



עי‘ מונטסשריפט, 1916, עמ’ 29 ואילך.  ↩



נגד אפיון ספר א, סי' כב § 166 ואילך.  ↩



בבלי נדרים י ע"א.  ↩



ירוש' נזיר פ“א, נא ע”א.  ↩



איש כי ידר נדר לה‘ או השבע שבעה וגו’, בבלי  שבועות כ ע"א.  ↩



ירוש‘ נדרים פ“א לו סע”ג, ורמב"ן בה’ נדרים פ“ב טז  ע”ב ומפרשים שם, ור“ן נדרים ב ע”ב ומאירי שם.  ↩



תוס‘ סוטה רפ"ו: נודר בחיי המלך (ונשבע לו בחיי
המלך, ר"ה יז א); ספרי מטות פיס’ קנג: בנדרים כנודר בחיי המלך (“חי
פרעה”) בשבועות כנשבע במלך עצמו, ועי‘ תוס’ נדרים פ"א א: לשם הרי
זה קרבן.  ↩



ועי‘ נדרים מ“ב מ”א (ומ"ב): שבועה שאני (!)  ישן, שבועה שאוכל, ועי’ בבלי שם טז א ושבועות יט ב.  ↩



נדרים פ“א לז רע”א ונזיר פ“א נא סע”א.  ↩



ירוש' נדרים ריש פ“ט מ ע”ד (פ“ח מ סע”ב) ובבלי פט  א, ל ע“ב וש”נ.  ↩



ד“ו וכי”י מ‘ ופ’.  ↩



= דברי התורה: כבד את אביך ואת אמך.  ↩



מרקוס ז יא–יב ומתיא טו ה.  ↩



תוס' חולין פ“ב, ע”ז טו ב.  ↩



כ“י ווינא ורשב”א בחיד' נדרים: בתורה  ‏חייב.  ↩



תוס‘ נדרים פ"א ד, בבלי יד ב, ירוש’ שם.  ↩



כתובות פ“ב יט (ועי' תוי"ט שם), כריתות פ”א מ“ז  ופ”ו מ"ג.  ↩



ר‘ יוחנן בקידושין עא א, ועי’ תוי"ט שם.  ↩



למשל תוס' חולין פ“ב כו, אדר”נ פל"ח.  ↩



תוס‘ סנהד’ פ“ה א (בבלי כד א), ברכות ג  סע”א.  ↩



ירוש‘ פ“א לו ע”ד: שאני אוכל לך שאני טועם לך ר’  לעזר בשם ר' הושעיא תופשין אותו משם יד לקרבן.  ↩



ברייתא ודף ג ע“א ישנה בספרי נשא פיס' כב, ואין שם
רק ”כינויי נזירות“; גם במה שהביא הבבלי מ”מערבא“ (ג ע"ב): אית תנא
דמפיק ליה לידות מן לנדור נדר וכו‘ – בירוש’ נאמר זה לכינויים
נם בבריתא שהביא הבבלי ו ע”א: הרי הוא עלי ה“ז עלי אסור מפני שהוא יד
לקרבן, בתוס' פ”א ג: הרי זה נדר [ב]קרבן.  ↩



ולא כרא“ש ור”ן ומאירי, אלא כפי‘ הרא"מ, עי’ תוס‘: שאפי' הזכיר קונם בהדיא עם כנדרי כשרים לא אמר כלום וכו’.  ↩



על “נזיר במוהא”, מ"ב סיפא, עי' להלן.  ↩



עי‘ בבלי כה ב–כו א וירוש’  פ“ג לח ע”א.  ↩



ירוש' סוף פ“ח מא סע”א.  ↩



עי‘ לעיל ח"א עמ’ 74 ואילך.  ↩



ועי‘ בבלי קידושין מד א וירוש’ שבועות פ“ה שם  וגטין פ”ט.  ↩



כ"י מ'.  ↩



כ"י מ'.  ↩



שביארנו אותה במבואנו (חלק א) בכמה מקומות.  ↩



עי‘ גם ירוש’ מב ע"ג.  ↩



בבלי פט ב: זו דברי ר‘ יהודה, ועי’  ירוש'.  ↩



עי‘ שו“ת רמ”ע מפאנו סי’ סו.  ↩



ואף שם חסר “הגלילי”.  ↩



ועי‘ תוס’ פ“ב ט וירוש' סוף פ”ד.  ↩



עי' מו“ק ט ע”א: תנו פרשת נדרים בי רשב"י.  ↩



כ“י פרמא, שכטר 92, ולא ”שנדרת לי".  ↩



ברכות ג א, יבמות סג ב, סנהד' קיג ב.  ↩



מדר“י יתרו פ”ב 200, מדרשב“י אפשטיין־מלמד 135:  בית שותי מים, ועי‘ תענ’ פ”ד מ"ה.  ↩



סנהד‘ קד א, ועי’ מדר“י שם ומדרשב”י שם.  ↩



תוס‘ נזיר פ"ד ז וספרי נשא פיס’ כב, בבלי נזיר ד  ע“ב וש”נ וירוש' נזיר סוף פ"א.  ↩



כנו‘ כ"י אחד, ולא ἤγειραν כנוסח המקובל, עי’ להלן.  ↩



עי‘ גם ספרי נשא פיס’ לה ונזיר מה א, וכן תירגם
יונתן: ויגלב נזירא ית ריש נזריה לברא בתר דנכיסו ית נכסת
קודשיא.  ↩



ירוש' ברכות פ“ז יא ע”א ונזיר פ“ה נד ע”ב.  ↩



יוספוס, קדמוניות סי"ט ו א.  ↩



מעשי השליחים כא כד.  ↩



עי' ברכות נד ב: ארבעה צריכים להודות.  ↩



נדרים פ“ב מ”ג, תוס‘ נדרים פ"א ב: הריני נזיר אם
אוכל כבר זו, והשוה תוס’ נדרים פ"ב א ובבלי כד א: והלה הקפיד
כנגדו.  ↩



ירוש‘ נזיר ספ“א נא ע”ג ונדרים לו ע“ג ובבלי שם ט  ע”ב, ועי’ נדרים פ“א מ”א: כנדרי רשעים נדר בנזיר וכו'.  ↩



נזיר פ“ה מ”ה–מ“ז, ועי' פ”ב מ"ב.  ↩



תוס' נדרים פ“א א, בבלי י ע”א.  ↩



תוס' נזיר פ“א ה, נזיר פ”ה מ“ד, מנחות פי”ג  מ"י.  ↩



נזיר פ“ג מ”ו, ועי‘ שמחות פ“ז כ, וס”ז 241 כר’  יהודה וכב"ש, ושלשים לא השיב, ירוש' ובבלי.  ↩



נזיר פ“ו מ”ח, תוס‘ נזיר פ"ד ו, בבלי מה ב וירוש’  שם נה ע"ג ומ 245.  ↩



De specialibus legibus I, 13 (249 §).  ↩



[ועי‘ מ“ש ע”צ מלמד על “יין ושכר” במאמרו “שנים  שהם אחד במקרא” תרביץ שט"ז עמ’ 176–177].  ↩



בבלי נדרים י ע“א (כרשב"ל) וירוש' נזיר פ”א נא ע"א  (כר' יוחנן).  ↩



תוס‘ נזיר פ“א א ופ”ב א וירוש’ שם.  ↩



תוס' פ"ה א, בבלי נג א.  ↩



בבלי שם וירוש' נו ע"ג.  ↩



בבלי ד ע“ב וירוש' שם נא סע”ב.  ↩



הירוש‘ נא עב: הבביד שערו וכו’, משובש, ונפרשהו  במקומו.  ↩



בבלי ח ע“ב, עי‘ שם, ירוש’ נא ע”ב: הוסיף ר‘  יהודה אם אמר וכו’.  ↩



=סתם מ“ה, ועי' בבלי ח ע”א: אפילו תימא ר‘ יהודה  וכו’.  ↩



בבלי ד ע"א: נזיר עולם מאן דכר שמיה וכו'.  ↩



הרע“ב פי' במקצתו ע”פ הבבלי, ופירושו דחוק.  ↩



עי‘ ירוש’ שם, נא ע“ב ומש”כ שם.  ↩



ירוש' נא סע“א ורע”ב.  ↩



תוס‘ ריש פ“א ורפ”ב, ירוש’ שם, ובבלי נדרים י  ע"ב.  ↩



בבלי יג א וירוש' נב ע"א.  ↩



“יכול” שהוא עומד, ותמצא עוד כאלה בס“ז, למשל  ס”ז 245: יכול אף במדינה וכו'.  ↩



השאר נמצא רק במה“ג ואינו מס”ז.  ↩



כנוס‘ כ"י מ’ ותוס.  ↩



השאר ליתא בכ“י מ', וכ”כ התוס‘: ולא גרסינן מה
שכתוב בספרים ועוד תני’ (כצ“ל, ובד”ו: מתני'), כלומר: ועוד תניא ר‘
יהודה אומר וכו’ [א“מ], שכן ”בסוף“ אינו ”יום מלאת" דוקא.  ↩



כצ“ל, וכ”ה במאירי.  ↩



בבבלי: אי הכי ר‘ יהידה אומר לא היתה נזירה אלא,  וליתא בתוס’ הרא“ש וברש”י, אלא: אי הכי י"ד שנה.  ↩



כך בכי"י, בדפו‘: ר’ יהודה אומר.  ↩



ועי‘ ירוש’ סוטה פ“ב יז ע”ד.  ↩



כצ“ל כבפ”ב נב רע“ב ופ”ג נב ע“ג, תוס' נזיר פ”ב  וספרי נשא פיס' לח.  ↩



כצ"ל במקום: מודו – מודו.  ↩



כצ"ל במקום: מודו – מודו.  ↩



כנוסח רש“י ו”הרבה ספרים“ שהזכירו התוס', וכ”ה
בברייתא דדף כז ע“ב בדפוסים וברש”י “ואית ספרים” שבתוס‘ שם, אבל בנוסח
הדפוסים וכ"י מ’ ותוס‘ ופי’ הרא"ש להיפך.  ↩



וכן בבבלי בכ“י מ‘: ל"א בזמן שנזר בחיי אביו  וכו’, וכן נוסח ר' עזריאל בשמ”ק.  ↩



חובה פרשה ו ג (נזיר כז סע"ב).  ↩



כי“ר, וכן בכי”ל, והוגה כבדפוס.  ↩



צ"ל: כזה, כקרבן סוטה.  ↩



כי"ר: בזה.  ↩



מ“א–מ”ג מקושרות יחד ע“י הוויכוח של ב”ש  וב"ה.  ↩



תוס' נדרים סוף פ“א, נדרים כ ע”א.  ↩



גם בכ“י מ', רש”י ותוס‘ ועוד ור’ יהוסף.  ↩



אפשר שהגיהו כן, מפני “בד"א בתגלחת הטהרה”  וכו', הסמוך, אבל “בד”א" אעיקר דינא קאי (עי' מ"ש).  ↩



בבלי מה ב וירוש' שם נה רע"ג.  ↩



פ“ג מ”ג–מ"ד, בבלי טז א–ב.  ↩



אע“פ שברייתא זו בצורתה זו ממש נשנית בקידושין נב
ב לענין אחר, ונראה ששתי מסורות הן, ולירוש' כאן נו ע”ב שאלו כן
תלמידי ר' יוסי.  ↩



ותוס‘ אהלות פ"ד יג, בבלי נג א וירוש’ שם נו ע"ג  (בטעות: אמר רבי שמעון בן אלעזר.  ↩



כנו‘ הבבלי דפוסים, וכ“ה גם בכ”י מ’ בפיסקא (במשנה
בכי“מ: ר‘ אלע’ אומ‘ משום וכו’, וכ”ה בד“ר, בירוש‘, הוצ’ לו, כ”י ק‘,
וכן בפסקא שבירוש’ נו ע“ג ובציטט שם נו ע”ד). “אלעזר” בכל הסוגיא בכ“י
מ‘, ועי’ מ”ש ושושנים לדוד.  ↩



אהלות שם הי"ד ובבלי נזיר נו ב, ועי' שם.  ↩



באהלות: פתירוש, וכ“ה במאירי בפתיחה לאבות, יג  ע”א.  ↩



= אהלות פט“ז מ”ג, נגעים פ“ה מ”ד, זבים פ“ב מ”ג  וסנה' פ“ט מ”א.

השורה של “שרגלים לדבר”, מ“ג–מ”ד, קשורה גם ע“י
”בתחלה“ (מ“ג רישא ומ”ד רישא), ואח”כ (משנת זבים וסנהד') ב“שרגלים
לדבר”. במשנת זבים ישנם עוד דברים באמצע בפירוש “הירהור” (ר' יהודה
אומר – רע"א), שלא הובאו לכאן.

האחרונה שבשורה זו יש בה מחלוקת ר' נחמיה: ר‘
נחמיה פוטר, אלא ש“שרגלים לדבר”, הם כפי’ הירוש' מדברי ת"ק, ואפשר
שרבי הוא שהוסיף כאן דברי ר"ג כמו בסנהדרין.  ↩



כ“ה בד”ו, והוא העיקר.  ↩



בקידושין פ“ד יד, ברייתא היא, מן רמ”א וכו', ואינו  בכי"י, ובאבות נזכרים כמה תנאים, גם מאוחרים, שלא נזכרו במשנה.  ↩



כנו‘ המשניות ובבלי כ"י מ’, וכן בתוס' פ"ג  יד.  ↩



לפי הירוש‘ יז ע"א, עי’ להלן.  ↩



כמ“ד בירוש' פ”ב יח ע"א: כותב ואח"כ משביע,  ודלא כרבא בבבלי יז ב.  ↩



ועי‘ תוס’ פ"ב א.  ↩



קדמוניות ס"ג יא ו.  ↩



De spec. leg. III § 55 seq.  ↩



ועי' רמב“ם פ”ג הי“א וכ”מ ותוי“ט ריש פ”ב ושם מ"ג
(רמב“ם: משביע [ה”ז], כותב [ה“ח], מקדש [[ה”ט], מוחק [ה“י],
ואח”כ כהן אוחז בבגדיה [הי“א], ועי' מל”מ בה"א).  ↩



“מקפין”, מציף את העפר על המים, כהגהתי, או  “מקדשין”, כהגהת הורוויץ בספרי ריש פיס' יא.  ↩



שאלת הבבלי (ז ע“ב–ח ע”א): מעלין אותה, התם
(ב“לשכת הגזית”, רש"י) קיימא דמסקינן לה ומחתינן לה כדי לייגעה – אינה
ענין לכאן, אע“פ שרש”י לתורה מפרשה למסוק זה, וכן רמב"ם.  ↩



כ“ה בד”ו, ד"ח: ידענו.  ↩



פ“ב יח ע”א, ועי‘ תוס’ שם.  ↩



ת“כ אחרי פ”ו ב, יומא לב א וש“נ, ירוש' פ”ז מד  ע"ב.  ↩



ועי‘ יומא ס ע"א וסנהד’ מט ב.  ↩



עי‘ ספרי ובבלי וירוש’.  ↩



ועי' גם להלן אצל יוספוס ופילון.  ↩



קדמוניות ס"ג יא ו (בקיצורים).  ↩



סוטה פ“א מ”ד וספרי פיס‘ יב, אם שלום וכו’.  ↩



תוס‘ שבת פי"ג ה, ירוש’ שם פס“ז טו ע”ג: השם, בבלי  קטז א, כיו“ב ירוש' סוטה פ”א טז סע“ד, ספרי נשא פיס' מ”ב וש"נ.  ↩



ירוש' סוטה פ“ב יח סע”א.  ↩



ספרי זוטא 237.  ↩



כך פירשו המפרשים.  ↩



כך פירשו המפרשים.  ↩



שם § 56, 60.  ↩



כ“ה בכ”י ל.  ↩



כ“ה בכ”י ל.  ↩



כ“ה בכ”י ל.  ↩



ראב“ד: פרע, וגרס כמו בכ”י ל' בספרי.  ↩



שם, ס"א, § 115.  ↩



De spec. leg. III 55 seq. (גרמנית II, 199 ואילך)  (בקיצורים).  ↩



גם להלן ב־§ 59 הוא אומר שמשה צוה לקחת “מים  טהורים ‏חיים”, וכתרג' השבעים, ὑδὼρ καθαρὸν ζῶν.  ↩



ועי' בברייתא שביומא א ב.  ↩



= ירוש' פ“ב יז סע”ד.  ↩



כ“דורשי חמורות”, דורשי הסימבוליסטיקה של הכתוב,  עי‘ באכר Exeg. Terminologie, עמ’ 61.  ↩



פ“ט מ”ט ותוס‘ פי"ד ב וט’, עי' להלן.  ↩



בבלי מג ב–מד א וירוש' שם.  ↩



כדרך שמאיימין על עדי נפשות, רמז לסנהד‘ פ“ד מ”ח,
שהיא משנה ישנה בוודאי, ועי’ שם פ“ה מ”ב: מעשה ובדק בן זכאי
וכו'.  ↩



בבלי שם.  ↩



ירוש' שם כב ע"א.  ↩



עי' ביכלר, Priester,  11–14.  ↩



כנו‘ כ"י ק’ וב‘ ולירמא וקטע אנט’ 267, וכ“ה במה”ג  נשא כ"י.  ↩



זו ראיה ל“פסקו”, וכך יוצא מן הברייתא שבבבלי מז  ב, ספרי נשא פיס' כא.  ↩



ולסוף ה"ט: משרבו מקבלי צדקה מן הגוים התחילו
הגוים להתרבות וישר‘ להתמעט ואין נוח בעולם לישר’ – מתאימים דבריו
בברייתא (כ“ב י ע”ב): אמר להן ריב"ז לתלמידיו בני מהו שאמר הכתוב
צדקה תרומם גוי וחסד לאומים חטאת וכו‘ נראין דברי (רבי) נחוניה
וכו’.  ↩



עדיות פ“ה מ”ו.  ↩



יומא פ“ג מ”י.  ↩



המשנה והתוס' מבדילים בין “בטלה” ו“פסקו”, כלומר  מאליהם כפו במי"ב: ופסקו אנשי אמנה.  ↩



עי' ביכלר, Priester, 76  ואילך.  ↩



תוס' פרה פ"ג ח.  ↩



עי‘ תוס’ אהלות פט“ז ז, פרה פ”ד ז, פ"י ב.  ↩



פסח‘ כו א, ירוש’ ע“ז פ”ג מג סע"ב.  ↩



כ“ה בד”ר וירוש' וכי"י.  ↩



אע"פ שכן פירשם הירוש‘: שלא לפרסם את החטאים  וכו’.  ↩



בספרי פיס' קצב הוא הוספה משובשת ואינו  בכי"ר.  ↩



ירוש' פ“ט כג ע”א.  ↩



ועי' מ“ת שם ומש”כ שם!  ↩



כ“ז ליתא בקטע א”פ 63 d.  ↩



אגב המדרש: וכי אין אנו יודעין שהרמה עידו וכו‘
(ה"ה) – באו הי"א–יז: כיוצא בו אתה אומר וכו’, וכל פרק יב א–ד
(ו“אליהו” נזכר כאן בה"ב), ואח“כ בה”ה: עד שנגגז אליהו וכו'.  ↩



“הזקן” נוסף ע"י תנאים מאוחרים מרבן גמליאל  דיבנה.  ↩



הרמב"ם בפירושו.  ↩



עי' לעיל אצל פילון ולהלן בהוספות.  ↩



ירוש' שם כג סע"ב.  ↩



ליתא בירוש‘ ובהו’ לו ובהרבה כי“י, ויש שחסר בהם  גם ”שנאמר".  ↩



כנו‘ הירוש’ וכי“י, כיו”ב במע“ש פ”ה מי“א  ומי”ב!  ↩



כ“ה בכ”י ק‘ (ומוגה כלפנינו), בשני כי"י קמברידג’
ובקטע א“פ ובליקוט ת”ת כ“י א”פ, ובערוך ע' קלגס, וכ“ה במדר”י בשלח פ"ב,
הורוויץ 95.  ↩



caligas, הסנדל המסומר של
הרומאים, שבת ס ע“א, ובירוש‘ שם: שהיו שומעין קולו, ועי’ יוספוס מלחמות
ס”ו א ח.  ↩



ספרי שופטים פיס‘ קצב כ"י ר’, בבלי מב ב.  ↩



=“שיפת הקלגסין”, ולא כרש"י.  ↩



והמדרש לקוח ממדר“י פסחא פי”ח 71.  ↩



כמו שהעירו כבר התוס', מב א.  ↩



עי‘ תוס’ שם.  ↩



וכך הוא הדבר גם בפיאה פ“ב מ”ו.  ↩



= ספרי תבוא פיס' שא.  ↩



בריל, מבוא המשנה, ח"ב 101, ואחריו  רוונטהל, Über den Zusammenhang, 107.  ↩



בבלי שבועות לח ב–לט א.  ↩



=מצות לולב בכלל, ולא ביו“ט ראשון של חג שחל להיות  בשבת, כפי' רש”י.  ↩



כנו‘ כי"י, עי’ רטנר ס“ע פ”ל, והוא לוסיוס קויטוס  שר הצבא שבמרד טריינוס.  ↩



משמת ר‘ יהושע וכו’ “ עד ”מן החכמים“, אינו גם
בבבלי וכ”י מ‘ ועוד; ומן "ר’ פנחס בן יאיר אומר וכו' “, אינו גם בד”ר
ובכמה כי“י, והרמב”ם בפירושו מעתיקו כ“ברייתא”.  ↩



בדף לא ע“א ד”ה מי שקינא.  ↩



בפ“ד מ”ב בכל הנוסחאות (חוץ מן הבבלי, ועל פיו
הגיהו במשניות דפוסים אחרונים): טמאה אני לך, ולבעלה היא אומרת
כך.  ↩



ליתא בתוס‘ הרא"ש, ברית יעקב צו א, ועי’ תוס' שאנץ  ו ע"א.  ↩



בנדרים סוף פי"א, וכוליה פירקין ר' יוסי הוא,  בבלי שם פב א.  ↩



ועי‘ תוס’ ותוס' שאנץ ו ע"א.  ↩



ועי‘ שאילתות סי’ קכא.  ↩



ר"מ בשמו, תוס‘ יבמות פי"א ו–ח, בבלי צב א; ר’  סימאי ור' ישבב, קידושין סח א וש"נ.  ↩



ירוש' כאן יח ע"ד.  ↩



בתנחומא נשא א: לא היתה מספקת לשתות.  ↩



ר"ע סובר בספרי פיס‘ כא כרבי במשנתו:  שסופה וכו’, ועי‘ שם פיס’ ח.  ↩



בבבלי יט ב: רש"א, ונדחקו בה.  ↩



בבלי יט ב.  ↩



“לו” גם בירוש‘, ולר’ אליעזר משיב  ↩



“לשתות עד שפניה מוריקות”, ליתא בכי"ר ובתוס' יט  ב.  ↩



וכיו“ב לענין מנחת חוטא של כהנים, בתוס' מנחות פ”ח  ד, בניגוד לר“ש, במשנה שם פ”ו מ"א.  ↩



=נזיר פ“ד מ”ו–מ"ז.  ↩



כ“חכמים” בסנהד' פ“ו מ”ג ומ"ד.  ↩



בספרי פיס' כ, בבלי כד א.  ↩



כ"ז הכתוב בעמ‘ 232 שו’ 16 שייך לכאן, עי'  הורוויץ.  ↩



ועי‘ תוס’ כג ב ד“ה אלמנה; גם בפ”א שם נדחקו  המפרשים.  ↩



“של כל סוטות הראויות לשתות”.  ↩



כך גם בכי“י, וא”א להגיה.  ↩



ועי‘ תוס’ שנץ, שלא הזכירו ירוש" זה.  ↩



אבל כל הסוגיא הובאה מירוש' כתובות פ"ט לג ב  והותאמה לכאן!  ↩



[סימן שאלה זה צוין כאן בידי המחבר ז"ל.]  ↩



=ביום שהושיבו את ראב“ע, ביום דרשתו שבמ”א.  ↩



כנו‘ הדפו’ וכי“ו, וכ”ה בירוש': תני בשם ר' יהודה.  ↩



דפר וכי“ו, ועי' יחוסי תו”א, דף יב ע"א.  ↩



וכיו“ב למשל בב”מ פ“ד מ”ד: מי שהוטל = משהוטל  (בכ“י ק' ובת”כ).  ↩



כנו‘ הירוש’ וכל הספרים, דפו': עד שישאו.  ↩



תוס' זבחים פ"ב יז, מנחות יח א.  ↩



כך הוא גם בכי“ל וכי”ר ושרי“ר 211, וא”א להגיה  כק"ע.  ↩



דפו' וכי"ו.  ↩



כנו‘ כ"י ארפורט, דפו’ וכי"ו: או שותה או  לא.  ↩



דפו' וכי"ו.  ↩



כי“ר ושרי”ר, דפו': בעד אחד.  ↩



וכיו"ב בבבלי לא ב.  ↩



כי“ר ושרי”ר.  ↩



ליתא בשרי"ר.  ↩



=תלמיד ר' יוחנן.  ↩



דודו ורבו של רב.  ↩



ועי' כריתות פ“ג מ”א.  ↩



שלא כעולא האומר “כל מקום שהאמינה תורה עד אחר הרי
כאן שנים ואין דבריו של אחד במקום שנים” ושלא כבבלי יבמות קיז
ב.  ↩



תוס' יבמות פי"ד א.  ↩



ושלא כמו שנשנית ברייתא זו בבבלי כתובות כב ב  וש"נ.  ↩



בבלי מה א: מתני' דלא כראב“י דתניא ראב”י  אומר.  ↩



בירוש': זה בית דין הגדול.  ↩



ירוש‘ כאן כג ע"ג ובסנהד’ שם.  ↩



ירוש‘ כאן כג ע"ג וסנהד’ שם.  ↩



[את חלקו הראשון של המבוא למסכת קידושין קבע מו“ר  זצ”ל ב“מבוא למשנה” פרק III (לעיל עמ' 52–54).
לפיכך ראיתי להשמיטו ולתת את תוכנו (המסתיים בזה) לשם קשור
בלבד.]  ↩



חוץ מהופמן, מנצין ח“ט (1882), 100, אלא שהוא טעה
לפרש דברי רש”י בקידושין, ששמואל מצא דברי הלל בברייתא אחת: אבל רש"י
אומר: הלל שונה משנה אחת בברייתא עשרה וכו', כלומר שהלל שונה
ברייתא.  ↩



וביררתי הדברים במק"א (חלק א, עמ' 54).  ↩



דאמר מר, תוס‘ חגיגה פ"ב טו וסנהד’ פ"ז א.  ↩



ובענין זה ישנה הלכה גם בתוס‘ יבמות פ"ד, עי’  בבלי.  ↩



ולא מ“ה, כי פ”ב מ"ה לקוחה מכתובות פ"ז מ"ז, ושם עיקר מקומה.  ↩



לריש לקיש, מד א, ירוש' סב ע"ב.  ↩



בבלי שם, ושם: כולה ר"ש וכו‘, אבל הירוש’ מפרשה  (סב ע"ב) בשאמרה אי אפשי בזו אלא בזו, אי איפשי בזו אלא בזו.  ↩



בווי"ן הרי זה כלל, ירוש‘ שבועות, ור’ יוחנן בבבלי  שם, לח א, וכנוסח ספרים ישנים שבתוס'.  ↩



בתוס‘ פ"ד, ירוש’ סב ע"ג, ועי' בבלי מט א.  ↩



בבלי נב ב, ושם לענין משנת ר"מ בכלל.  ↩



בבלי נז ב, ובברייתא דדף נח א (ירוש' סג ע"א)  מפורש: רש"א מקודשת, ודלא כרבה בר אבוה.  ↩



אבל עי' שם למ"ח ובבלי נב ב.  ↩



בבלי סג א.  ↩



עי‘ תוס’ כאן.  ↩



וע“ז במק”א. [ועי‘ לעיל, עמ’ 216 ואילך].  ↩



בבלי סד א, ועי' ב“ב פ”ח מ"ו.  ↩



תוס‘ שם, ועי’ בבלי וירוש' סה ע"ג.  ↩



בבלי עו ב וירוש'.  ↩



מונש' חס"ז, 1923, 135.  ↩



גינצבורג, Tamid 39, הערה  19.  ↩



גינצבורג, גנזי שכטר ס"ב, 395.  ↩



גינצ' שם 395.  ↩



רש"י: מסנהדרין סליק דתנן בשילהי אלו הן הנחנקין  דהוא סיומא דסנהדרין וכו'.  ↩



המסדרונה ח“א, רט”ו.  ↩



[דברי מו“ר זצ”ל בענין זה הובאו מלה במלה ב“מבוא  למשנה” פרק III (לעיל עמ' 55–57), לפיכך ראיתי להשמיטם ולתת כאן את תכנם בלבד לשם
קשור.]  ↩



פ“י מ”א: ואלו שאין להם חלק וכו' (כל ישראל וכו' –
ברייתא היא) שייך באמת לפ“ו מ”ב: שכל המתודה יש לו חלק לעוה“ב, וע”ז
אמרו: ואלו שאין להם חלק, אלא שנכנסו באמצע משניות ממקורות אחרים (עי'
להלן) והרחיקו אותם.  ↩



במקום אחר – פ“ו מ”ג – מפורש כך בתוס‘, וכמו במ“ד  בפירוש. וכן בפ”י מ"ב מפורש בתוס’ ספי“ב בשם ”ר' אליעזר".  ↩



ממשמע שנאמר וכו‘ שומע את וכו’ א"כ למה נאמר וכו' – טרמינולוגיה של דבי ר' ישמעאל!  ↩



כיו“ב כסוטה פ”ח מ“א: משוח מלחמה בשעה שהוא מדבר
אל העם בלשון הקודש היה מדבר שנאמר והיה בקרבכם וכו', ושם בפ”ט
מ"א: עגלה ערופה בלשון הקודש שנא‘ כי ימצא וכו’.  ↩



יומא נט א, חולין סט ב, זבחים נג ב וקי"ט  ב.  ↩



ספרי פיס' קנז.  ↩



[על סתמות אלו ככר דבר מו“ר זצ”ל בהרחבה ב“מבוא  למשנה” פרק VII בסעיף “משנת ר”ש" (לעיל עמ'  153–156). ומשום כך ראיתי להשמיטם כאן ולציין  רק את המשניות.]  ↩



ב“מבוא למשנה” פרק VII,  “משנת ר”ש" (לעיל עמ' 150 ואילך).  ↩



עי‘ “מבוא לנוסח המשנה”, ח"א עמ’ 290.  ↩



כנו' מדרש תנאים.  ↩



כנו' מדרש תנאים.  ↩



על חלקים שונים של עדיות דבר מו“ר זצ”ל ב“מבוא  למשנה”: פ“א מ”א–מי“א – בפרק ”ר‘ יהודה“ (117–119); פ”ב מ“א–מ”ג – בפרק "ר’ עקיבא“ (84–85); פ”ד – בפרק
“ר' מאיר” (101–104).]  ↩



תוס‘ חגיגה פ"ב וסנהד’ פ“ז א, בבלי סנהד‘ פח ב  וירוש’ שם פ”ב יט ע"ג.  ↩



בבלי ב“מ נח ב, ירוש' מו”ק פ“א פא ע”ג–ד, והיא אחת  מעדויות שבעדיות פ“ז מ”ז!  ↩



ירוש' ברכות פ“א ג רע”ג וש"ג.  ↩



ברכות כז ב.  ↩



ברכות כח א.  ↩



= ביום שמינו את ראב"ע לנשיא.  ↩



פ' וב“ג וע”י ואה"ת: עדיות בו במקום  תקנום.  ↩



זה אפשר שהוא עדיין המשך של הברייתא לפניה.  ↩



וכן ביתו"א ע' חנניה סגן הכהנים.  ↩



בירוש‘ ברכות פד ז ע“ד ותענית פ”ד סז ע“ד,  אינה, ורש”ס הוסיפה בירוש’ ברכות ע"פ הבבלי, כדרכו.  ↩



ועי‘ להלן עמ’ 425.  ↩



ושי"ר שם 175 נדחק בזה.  ↩



שאין עזרה ננעלת בפני כל אדם מישראל בחכמה וביראת  חטא כעקביא בן מהללאל.  ↩



וע“ז כבר העיר היוחסין, יוחסין השלם, 63, ולא  כשי”ר שם 176.  ↩



כבר העיד ע“ז יוחסין שם, ועי' שי”ר, 177 ושם  180.  ↩



עי' כ"ח 180 ולהלן.  ↩



נדרים פ“י מ”ג.  ↩



שם פי“א מ”ט.  ↩



תוס' סוטה פ"ז ו.  ↩



שבת פ“א מ”ד.  ↩



תוס' שבת פ"א יז–יט, בבלי  קנג ב.  ↩



אהלות פט“ז מ”א.  ↩



מקואות פ“ד מ”א.  ↩



זבים פ“ה מי”ב.  ↩



פסחים יט ב.  ↩



והשוה תוס' מכות פ"א ג: אני לא הכשרתי ואם  הכשרתי הכשרתי.  ↩



השליה שנשלח לראב“ע אחרי שנתפייסו היה לפי הבבלי
(ברכות כח א) ”כובס“, ולפי הירוש': חד קצר ואית דמרין ר"ע הוה; לפי
הבבלי שם: א”ל ר"ע לר‘ יהושע נתפייסת וכו’; אבל לפי הירוש‘ אמר זה
ראב"ע לר’ יהושע. ר“ע עמד לצדו של ר”ג כמתווך גם במעשה של ר"ה (ר“ה פ”ב
מ"ט).  ↩



השוה תוס‘ ע“ז פ”ד ט: העיד שמעון בן גודע וכו’  ולא הודו לו.  ↩



כמו שפי' בחידושי מהרי"ח.  ↩



אע"פ שהירוש' שם בברכות השווה את שני  הלשונות.  ↩



סנהד' פ“ה מ”ד: מעלין אותו ומושיבין אותו  ביניהן.  ↩



תוס' עדיות פ"ג א.  ↩



שה“ש זוטא פ”ג ח.  ↩



יומא כח ב ועוד, ועי‘ ב"מ פד ב וירוש’ שבת פ“י יב  ע”ג: מה שלא שמשת יושבות.  ↩



פסח' סו א.  ↩



ירוש' שם פ“ו לג ע”א.  ↩



ירוש' ברכות ותענית שם.  ↩



תוס' ידים פ“ב ז, חגיגה ג ע”ב.  ↩



תוס‘ סוטה פ"ז ט, עי’ להלן.  ↩



תוס' שם פ"ב ח.  ↩



אין בכי“י, עי' ד”ס.  ↩



ירוש' ברכות שם.  ↩



בבלי ברכות שם.  ↩



ועי' שבת קלח ב.  ↩



רש“ס במסכת עדיות שלו (שהובאה כמה פעמים במלאכת
שלמה): מדברי שמאי והילל, אבל בפירושו (שם) כבנוסחאות; בכ”י ו‘: מה
לבית (!) שמאי ומה לבית (!). הילל בית (!) שמאי אומר: בוודאי ט"ס מן:
מדברי שמאי ומדברי הילל, ועי’ להלן.  ↩



אע“פ שלירוש' ברכות שם, ”כרם“ זה הוא בית המדרש,  ועי' גם שי”ר בכ"ח שם עמ' 180.  ↩



כתובות פ“ד מ”ו.  ↩



כתובות פי“ג מ”ג, ב“ב פ”ט מ"א.  ↩



ספרי קרח פיס' קיח, זבחים נז א.  ↩



עדיות פ“ב מ”ד, ועי' להלן.  ↩



תוס' יבמות פ“ו ו ובבלי מב ב; שם פ”י ג ובבלי עה  א; בבבלי בשניהם: מפי חכמים.  ↩



תוס' סוטה פ"ז ט–יב (ירוש' שם פ“ג יח סע”ד וחגיגה
רפ“א עה ע”ד, בבלי שם ג א; אדר“נ נו”א פי"ח, והשוה מדר"י פסחא פט"ז
58).  ↩



בדפו‘: היכן היתה הגדה, וכזה בבבלי ואדר"נ: ובמה
היתה הגדה היום; בירוש’: מה היתה פרשתו; בבבלי ואדר"נ בתשובה:
בפרשת הקהל.  ↩



ירוש‘ חגיגה: ללמד, וכן בסוטה בכ"י ו’.  ↩



תוס‘ דפו’ וכ“י ו' ואדר”נ.  ↩



באדר"נ: אסופות אלו אוסרין ואלו מתירין אלו  מטמאין ואלו מטהרין אלו פוסלין ואלו מכשירין.  ↩



כ"י ארפורט ובבלי ליתא.  ↩



דפו' וכי“ו: הואיל וב”ש מטמאין וב“ה מטהרין, איש
פלוני אוסר ואיש פלוני מתיר; בבבלי בכי”י וראשונים: הואיל והללו אוסרין
והללו מתירין הללו מטמאין והללו מטהרין הללו פוסלין והללו
מכשירין.  ↩



כי"ו ודפו' ליתא.  ↩



כ"י ארפורט ובבלי ליתא.  ↩



בבבלי עוד: את דברי אוסרין ואת דברי מתירין את  דברי פוסלין ואת דברי מכשירין.  ↩



והיינו דאמר מר שבת של מי וכו'.  ↩



עי' ד"ס.  ↩



בירוש‘ פסח’ פ“ב כט ע”ג: אני הייתי עם ר‘ אליעזר  ועם ר’ יהושע בספינה, אבל נוסח הבבלי נראה כאן עיקרי.  ↩



ספרא מצורע א יג, ירוש' סוטה פ“ב יח ע”א.  ↩



כנוס‘ כ“י א”פ ודפו’ ליוורנו, יל': והתלמידים,  שה"ג: תלמידיו.  ↩



עי' דומה לו בכינוס שבברכות סג ב.  ↩



זכרו של “כינוס” ביבנה נשאר בסיפור שבבבלי
ברכות סג ב ושבת לג ב, אלא שהחליפו את הכינוס שהיה באושא (שהש"ר שם) עם
זה שביבנה.  ↩



“נתחיל מ־” – פירושו: נתחיל דברינו מתחילתם  ונמשיכם עד –.  ↩



רשב“י בשבת קלח סע”ב, וכיו"ב ספרי עקב פיס'  מח.  ↩



עי' מבוא למשנה (לעיל עמ' 25 ואילך).  ↩



ועי‘ תוס’ נדה פ“א ה ובגמרא שם ז ע”ב.  ↩



כיו“ב טהרות פ”ח מ“ז במחלוקת עם ר”א ור“י, ומו”ק  פ“ג מ”ו במחלוקת עם ר“א ור”ג.  ↩



עי‘ “מבוא למשנה” פרק "ר’ יהודה", לעיל עמ' 117  ואילך.  ↩



ליתא בכ“י ב‘ ובבלי שבת טו א ומדרש תהל’ פי”ז  וכריתות, לשון לימודים שער ב.  ↩



ליתא בהו‘ לו וכ"י פ’ וב‘ וק’ ולירמא, וכן ליתא  בתוס' (דפו' וכי"ו).  ↩



כנו‘ הירוש’ וכי"י.  ↩



כלשון התוס‘ פ"א ג; אלא שגם בתוס’ שם: הלל –  שמאי, ואפשר שהסדר תלוי בסדר מנין הקבים.  ↩



כיו“ב גטין פ”ג מ"ד, ועי' בבלי יבמות סז א: מי  קתני וקבלו, והודו לו קתני.  ↩



עי‘ “מבוא למשנה”, פרק "ר’ יהודה“, לעיל עמ‘ 117  ואילך; ועי’ תרביץ שט”ו עמ' 7 ואילך.  ↩



עי‘ “מבוא למשנה”, פרק "ר’ יהושע", לעיל עמ'  60.  ↩



“הוסיף ר”ע“ במ”א, “אר”ע“ במ”ב, “שאין קיום הגט  אלא בחותמיו” – כר“מ משום ר”ע (תוס' גטין סוף פ"ח/ו).  ↩



פסח' יט א.  ↩



ר“ש בטבול יום ורש”ס בעדיות כאן.  ↩



ר“ש בטבול יום ורש”ס בעדיות כאן.  ↩



רש“ס במ”ש.  ↩



טבול יום פ“ג מ”ג.  ↩



כנו‘ ג’ כי"י ובמדבר רבה שם.  ↩



נזיר יח ב – יט א, ובברייתא שם יח ב וש"נ (תוס'  נזיר פ"ד ח).  ↩



ר“ה לב ב – ד”ס, תוס‘ פ“ב כ”י לונדון, ירוש’ פ“ד  נט ע”ג ות"כ אמור פרשה יא ה.  ↩



כלים פ“ה מ”א: דברי ר"מ.  ↩



כלים פכ“ב מ”ז.  ↩



עי' גם כ"ח, 180.  ↩



שבת סו א.  ↩



תוס' עדיות פ“א יג ותוס' כלים ב”ב  פ"ד.  ↩



תוס‘ שבת פ"ד ו’, בכלי שם נט ב.  ↩



ועי‘ ירוש’ שם כא ע"א.  ↩



רא“ש והגר”א באהלות.  ↩



חולין קלז א.  ↩



סוכה כ ע"ב.  ↩



תוס' סוכה פ"א ובבלי שם.  ↩



בבלי לו ב.  ↩



בכ“י מ' קודמת מ”ט למ"ח.  ↩



עי' להלן ומבואי.  ↩



[על פרק זה דבר מו“ר זצ”ל בהרחבה ב“מבוא למשנה”,
פרק ר‘ מאיד, עמ’ 101–104. קצרתי אפוא כאן והבאתי את תוכן דבריו לשם
הקשור.]  ↩



ירוש‘ גטין פ“ח מט ע”ג ובבלי ט ע"ב [ועי’ לעיל  עמ' 99–101].  ↩



עי‘ לעיל, מבוא למשנה, עמ’ 105.  ↩



עי‘ לעיל, מבוא למשנה, עמ’ 105.  ↩



ה“ג: לעולם הלכה וכו', יכולה להיות המשך של ה”ב
(כמו בסוכה פ“ב בדפוסים וכ”י ווינא), ויכולה להיות תוס‘ למ"ח, כמו
בתוס’ יבמות פ“א, אבל אם כן הדבר, שונה סדר התוס' גם בזה, שהיא מקדימה
מ”ח למ"ז.  ↩



[הוא עצ"מ, ושיער כך בשבתו לפני רבו.]  ↩



ירוש' כלאים פ“ו ל ע”ג: אית תניי תני  מחלף.  ↩



ועי‘ תוס’ פ"ח ב–ג.  ↩



וכן הוא בירוש' מא רע"א.  ↩



ס“ז, 33, תרביץ ש”א ס"א.  ↩



ליתא בבבלי לה ב!  ↩



ליתא בבבלי לה ב!  ↩



עדיות פ“ב ט ויבמות פ”ה א.  ↩



ראב"ד כאן ומפורש בבכורות כו א.  ↩



בספרי בהעלותך פיס‘ קה בדברי ר’ יהודה בן
בתירה: ועתיד ליתן את הדין וכו‘, אבל בפיס’ קיג רק “צלפחו”, וכן
בברייתא שבשבת צז א. ונראה אפוא שכפיס‘ קה – זהו סתם ספרי, שהכניס
גם דברי ר’ יהודה לכאן, אע"פ שחילופים כין ר‘ יהודה לר’ יהודה בן
בתירה רבים.  ↩



בבלי כו ב, ועי' שם כז א.  ↩



ועדות אחרת של ר‘ יהודה בן בבא ור’ יהודה הכהן –
בפ“ח מ”ב, שבעיקרה ישנה בפ“ז מ”ט בעדותו של ר' נחוניא בן
גודגדא. ואמנם אף משנתנו של פ“ו מ”א הובאה בחלקה זה בס“ז, 324 ב”פ:
שהעיד בן גודגדא (כך בילקוט גם בפסו' ז, במה"ג שם: בן
בבא).  ↩



ו“שממאנים את הקטנות” – בניגוד ‏לב"ש, יבמות
פי“ג מ”א, וכן פירשה הירוש‘ שם, יג ע"ב: תמן תנינן וכו’, ועל עדות
חולקין, על עיקר עדות חולקין, כך היתה עיקר עדותן (של ב"ש ולא קיימו
עדות זו), ולא כפי' הבבלי (נדה ח א).  ↩



תוס' אהלות פ"א ז–ח.  ↩



עי‘ מבואי שם עמ’ 117/8.  ↩



כהו' לו ויבמות פי“ד מ”ב.  ↩



ומשם בגטין פ“ה מז ע”א.  ↩



כנוסח הדפוס, כ"י ארפורט: כהן.  ↩



יבמות פט ב.  ↩



יבמות סא ב.  ↩



ועי' לעיל בפ“ו מ”א חילוף גם שם בין בן בבא  לבן גודגדא  ↩



גטין נה א, ירוש' ב“ק פ”ט ו ע"ד.  ↩



= טהור לגמרי, עי' תוי"ט.  ↩



מנחות קד א וירוש' שבת פ“ח יא ע”ב ושקלים פ“ח נא  ע”ב (מאן דמר טמא כר‘ יהודה טהור כר’ יהושע בן בתירה).  ↩



תוס' עדיות פ"ב ה, בבלי שם.  ↩



אין בכי"י ולא בירוש' חגיגה.  ↩



חגיגה כד א וש"נ.  ↩



חגיגה פ“ג עט ע”א.  ↩



עי‘ לעיל, והשוה גם פסח’ פ“א מ”ז: אמר ר"מ  מדבריהם למדנו.  ↩



ועי‘ תוס’ קידושין פ“ה ב, ירוש' שם פ”ד סה ע“ד  וש”נ ובבלי כתובות יד א וקידושין עה א ותוס' כתובות שם ד“ה ת”ר.  ↩



המוקף נמחק בכ"י.  ↩



פסח' טז א וש"נ.  ↩



ועי‘ מש“כ ב”אמרו חכמים", ס’ זכרון לאשר גולאק  ולשמואל קליין ז"ל, עמ' 260.  ↩



ת"כ שמיני פרשה ז ד ילקוט, בבלי בכורות לח  א.  ↩



תוס‘ סנהד’ פ"ב יג.  ↩



חולין נה ב, ועל אותו ענין גם עדות מאוחרת “משום  ר”מ", שם.  ↩



ביצה כה א.  ↩



יבמות סז א.  ↩



הוצ' לוין 25, נז.  ↩



אוה“ג ברכות ח”ג, 32.  ↩



ברכות כז א, בכורות כו א, קידושין נד ב.  ↩



כלומר: מכל המשנה שלהם.  ↩



לוי, ע' בחירתא, ח"א 210.  ↩



שי“ר בכ”ח שם, 176.  ↩



עי' ערכין כט א.  ↩



“בכור אשר יבוכר”, רמב“ן וראב”ע.  ↩



ווייס, דרו“ד ח”א, 53.  ↩



ענן, שכטר 7.  ↩



De specialibus legibus I 135 והשוה περὶ τριῶν  ἀρετῶν, § 95.  ↩



קדמוניות ספר ד פרק ד ד.  ↩



מדר“י פסחא פי”ח 71 (ספרי במדבר פיס' קיח  138).  ↩



בכורות ה ע"ב.  ↩



כתב־יד מינכן.  ↩



בכורות פ“א מ”ב, מכילתא דרשב“י אפשטיין־מלמד 43,  תוס' פ”א ב.  ↩



במדר“י ובבבלי י ע”ב – תני לוי.  ↩



כמו שהעיר ריטר עמ' 137.  ↩



[היא רעיתו, צפורה אפשטיין, תבדל לחיים  טובים.]  ↩



בירוש', נדרים פ“א לו ע”ג, ניתנה דונמא לכינויי  ערכין: ערפין ערצין ערקין.  ↩



ופילון השתמש בשבעים לל"ד ב, עי' להלן.  ↩



מכיל‘ דרשב"י אפשטיין־מלמד 43, תוס’ פ“א טו, בבלי  י ע”ב.  ↩



בבלי יא א, ובוודאי ממשנת בר קפרא, שר"ל וסמך  עליה הרבה.  ↩



בבלי יג א, וכפירושו של רב נחמן.  ↩



מכיל' דרשב"י שם.  ↩



ועי' ראב"ע במדבר יח יז.  ↩



בכמה נוסחאות של השבעים אין בבמדבד κατα–κατα אלא  – και ויש שחסר בהם גם זה, וא"כ פרושי קמפרש:  ובשרם וכו', ומה הוא: חזה התנופה ושוק הימין יהיה לך.  ↩



לב ב, תוס' פ"ג טו.  ↩



תוס‘ פ"ג יד, ירוש’ מע“ש פ”א נב ע"ג.  ↩



השוה “לקיץ המזבח”.  ↩



תמורה ז עב – ח ע“ב, ועי' ב”ק יב ב – יג א, ועי‘  תוס’ רע"ב שם.  ↩



מע“ש שם נב ע”ג, קידושין פ“ב סב סע”ד.  ↩



[קטע זה – סימנו מו“ר זצ”ל בסוגרים, והוסיף  סימן־שאלה בצדו, ולפיכך הדפסנוהו בקטנות.]  ↩



בניגוד לדברי רב חסדא, תמורה ח ב.  ↩



נג רע“א ד”ה מעשר בהמה.  ↩



ונסמכו גם בכתוב בויקרא כז.  ↩



ועי‘ חולין קלא ב ותוס’ כאן נג א.  ↩



תמורה כא ב, תוס‘ סנהד’ פ“ג ה‘, ספרי ראה פיס’  ק”ו: ר' יוסי אומר ג‘ דברים משום ג’ זקנים.  ↩



ועי' להלן לענין מעשר בהמה דעת ר"ע.  ↩



פ“ח ופ”ט פרק אחד הוא, כמו בתוס‘, ומתחיל בתוס’ פ"ה באותה הסכימה: בשר בחלב נוהג בארץ ובחו"ל וכו'.  ↩



= תוס‘ בכורות פ“ז א, וצ”ל שם: ואין מעשרין, ועי’  מפרשים, ועי‘ ת“כ שם פי”ג ו, ספרי ראה פיס’ ס"ג.  ↩



ספרי ראה פיס' סח: רע"א.  ↩



הברייתא כולה היא ברייתא‏ בבלית (חוץ מן
“בשני מעשרות וכו' ” שנמצא בספרי), ומתנגדת לברייתא של ספרי ראה פיס‘
ק"ו ותוס’ סנהד' ובבלי תמורה כא א, והתלמוד בתמורה לא ידעה.  ↩



כנו‘ הבבלי. הו’ לו, כי"י פ‘ ומ’ ועוד.  ↩



ועי‘ תוס’ כאן פ"ז ט וירוש' שקלים שם.  ↩



גם בתוס' שקלים פ"ב א.  ↩



ועי‘ בבלי נח א וירוש’ שקלים.  ↩



כך הוא בז“ו, ילקוט וכ”י ר‘, אבל ווייס בהוצאתו
הדפיס: אמר ר’ מאיד, ע“פ קרבן אהרן, ובכ”י ר‘ וילקוט, במקום: ר’
יהודה אומר – אמר ר' יהודה, כנוסח המשנה.  ↩



עי‘ למשל בחלק א’, עמ' 107.  ↩



אינו שייך לכאן עירובין פ“א מ”ב: משום ר“י אמר
תלמיד אחד, שהוא משנת ר' יהודה, וענין אחר הוא גם עדיות פ”ב מ“ה:
שלשה דברים אמרו לפני, מ”ז: ג‘ דברים אמרו לפנו ר"ע שנים משום
וכו’.  ↩



ועי' בכורות סא א.  ↩



בבלי ס ע“ב וסתם תוס' הי”ד.  ↩



כנו' הילקוט, וכזה נוסח הר“ש, מתאים לבבלי ס  ע”ב.  ↩



הבבלי היה לו בברייתא זו נוסח משובש: זה הכלל  בנו‘ המשנה, וע"כ שאל: והא נעקר, ופי’ בדוחק.  ↩



פ“א מ”ב, פ“ב מ”ה;  ↩



פ“א מ”ג, פ“ב מ”ו – מ"ז.  ↩



ועי' פ“א מ”ו.  ↩



פ“א מ”ד, פ"ב מ"ח.  ↩



ועי' תמורה פ“ז מ”א.  ↩



הויוק של הבבלי ט ע“ב ממ”ה, אינו מכריע.  ↩



עי' סוכה כז א.  ↩



בתוס' כל פ“ג בפ”ב.  ↩



בבלי: אמר ר"ע אני לא באתי.  ↩



פ“ב י”ז, בבלי כו ב.  ↩



=מן השער, “גיזה” כאן שם הצמר הוא, ולא שם  הגזיזה.  ↩



עי‘ בבלי כח ב ותוס’ ד"ה לימא.  ↩



ונפלא שבמה"ג בראשית 733: זו משנה ראשונה  (ועי‘ שם 539, ב“ר פצ”ח ז’ תנינן).  ↩



בתוס‘: נחשד על כולן, ירוש’: חשוד על הכל.  ↩



בירוש' דמאי פ“ב כב ע”ד: ר' יהודה אומר.  ↩



תוס' פ"ג טו ובבלי לב ב.  ↩



ופירושי המפרשים דחוקים.  ↩



פ“ו מ”ג, מ“ד, מ”י, מי“א וסתם מ”ח – עי' לעיל –, פ“ז מ”ב, מ"ה.  ↩



כנו‘ הו’ לו, כי"י פרמא וב' ועוד.  ↩



פ“א מ”ב אמר ר“ע – משנת ר"ש בתוס' פ”א ה‘;
פ“ד מ”ו: הבגד וכו’ אמר ר' שמעון [כנו‘ הבבלי וכ"י פרמא] מה טעם
וכו’, וכולה ר“ש, כמו שהובאה בתוס' שם ספ”א; ופ“ד מ”ד האוכל שנטמא וכו‘
– ר"ש הוא, כמו שמפורש בברייתא שבבבלי יז סע"ב = תוס’ טהרות
פ"א.  ↩



ועי' רש“י שם בע”א.  ↩



ברייתא שם ובתמורה יא ב, בתוס' פ"א משובש.  ↩



ושמואל בירוש‘ פסח’ פ“ט לז ע”א מפיך ותני.  ↩



[במסכת זו התחיל מו“ר זצ”ל להורותנו באוניברסיטה
העברית, והקדים לה פתיחה זו, שבה רמוזים עיקרי שיטתו. לפיכך לא השמטתיה
כאן, אע“פ שהרחיב עליהם את הדבור ב”מבוא למשנה".]  ↩



רש“ג באגרתו, ס' הקנה דף סא ע”ב מריש פסחים, וס‘
כריתות, לשון לימודים שער ב’ סי' נח, ומן האחרונים: מונה“ז שער יג,
רז”פ ב“דרכי המשנה”, הופמן “המשנה הראשונה”, ישראל לוי Abba
Saul; הלוי, “דורות הראשונים”, ‏ גרויברט 200,  32 R E J, גינצבורג, Tamid, סיניסינטי 1920, ואלבק Untersuchungen,.  ↩



עי' גרויברט במאמרו הנזכר.  ↩



לשון למודים שער ב‘ סי’ נח.  ↩



תוס‘ ברכות פ“ה ב, בבלי פסחים ק ע”ב, ירוש’ שם לז  סע"ב, ועי' גם הוריות יג ב.  ↩



השוה “נימוס” νόμος “נימוסו” = נימוס שלו.  ↩



גטין סז ב, ירוש' שם ספ“ו מח ע”ב.  ↩



[חלקו העיקרי של המבוא ל“כלים” – שיקעו מו“ר
זצ”ל ב“מבוא למשנה” (בפרק “משנת ר' יוסי”) בלא כל שינוי לא בתוכן ולא
בסגנון. הבאתי כאן ראשי דברים לשם קשור, והלומד ימצא את הדברים לכל
פרטיהם למעלה עמ' 127 – 137.]  ↩



מעין זה מצאנו בסוף “קינים”, והשוה גם חולין פ“ח  מ”א ובר' שבחולין צד א.  ↩



שבת פי“ב מ”ג, דמאי פ“ג מ”ו.  ↩



פ“א מ”ו–מ“ט, פכ”ג מ“ד, פכ”ז מ“ט, פ”ב מ“ו, מ”ז,  פ“ל מ”ג, פ“ח מ”ט, פי“ז מי”ז, פכ“ו מ”ג.  ↩



כלים פכ“ד מי”ד.  ↩



נגעים פי“א מי”א.  ↩



כלים פ“ה מ”י, פ“ו מ”ב, פי“ז מי”ב, פט“ו מ”ו,  פי“ח מ”ג.  ↩



ר‘ פלוני אומר – ר’ יוסי אומר.  ↩



[עד כאן קצור דברים, מכאן ואילך דברי רבנו  בלשונם.]  ↩



עי‘ נזיר מט ב (קידוש' נב ב): יאמרו מאיר שכב
יהודה כעס יוסי שתק וכו’. ועי‘ הוריות יג ב, על ר“מ ור”נ: תורה
מבחוץ וכו’; ור‘ יוסי אמר על ר"מ: אדם גדול וכו’, ירוש' ברכות פ“ב ה
ע”ב.  ↩



ונמצא גם אצל חבריו: תניא ר‘ יהודה אומר (ר')
מאיר היה אומר לכל מטילין וכו’ (עירובין יג א), א“ר יהודה חבריי היו
אומרים (תוס‘ כלים ב“ב פ”ו א, עי’ משנה פכ“ז מ”ג ופכ“ח מ”ו), א”ר יהודה
אני אמרתי דבר אחד והן אמרו וכו‘ (תוס' שבת פ"ט ח–ט), א"ר יהודה אני
אומר דבר אחד והם וכו’ (תוס' אהלות פ"ט ז), אמר רשב“ג אני אומר דבר אחד
וכו' (תוס' נדה פ"ז ה), תני רשב”ג אומר מאיר (צוק' בטעות:‏ רבי
מאיר) היה אומר וכו‘ וחכמים אומרים וכו’ (ירוש‘ כתובות מ“ו ל סע”ד,
תוס’ כתובות ספ"ו).  ↩



מגילה כו א, כתובות קא ב, ועי‘ סנהד’ סו א: מאן
חכמים ר‘ מנחם ב"ר יוסי הוא, ועי’ ב“ב עב ב: אמר רבב”ח אר“ל חרוב וכו‘
באנו למחלוקת ר’ מנחם ב”ר יוסי ורבנן ולימא מחלוקת ר"ש ורבנן (=משנתנו)
הא קמ"ל דר' מנחם ב"ר יוסי כר"ש ס"ל.  ↩



השוה: אם טמאה ארץ אחוזתכם, יהושע כב  יט.  ↩



עי‘ סדרי טהרות עמ’ 369.  ↩



בספרא שמעי פרשה ז יא, שנעתקו שם דברי ר‘ יוסי
סיים: אמר לו הוא הנדון (כ“ה בד”ו), ראב“ד: אמר לי (ריב"נ?),
בד”ח: אמרו לו, וכ"ה בקרבן אהרן, ועי’ ראב"ד.  ↩



עי' רש“י שם וסדרי טהרות 255b ד”ה כפה ישם 255a ד"ה כפה.  ↩



כמו שהעיר כבר הכריתות שם, ואחריו  בספרוינד Zur Redaktion.  ↩



כסא וכו‘ – בכלים פכ“ב מ”ז – ממשנת ר"מ (?) שר’
יהודה מוסיף עליה, ור‘ יוסי חולק עליה בתוס’ ב“ב פ”א יב (עי'
לעיל).  ↩



ירוש' יבמות פי“ב יב רע”ד ובבלי שבת סו א.  ↩



שהוא מסר כמה קבלות בנוגע למקורות המשנה, לפי“א  דנדרים, מ”ח דגטין, תמיד ומדות, ועוד.  ↩



רב יוסף אומר שם: מאן לא הודו לו ריב"נ
וכלים, פי“ז מי”ז, והכל הולך למקום אחד, כי ר' יוסי נמשך כ"פ אחרי רבו
זה.  ↩



רשב“ם בשבת נט א וכ”י מ': ושל מתכת.  ↩



עי‘ תוס’ ב“מ פ”א י: כל הפרצופות וכו' מנעל שלו  של מתכת הרי זה טמא טמא מת.  ↩



“מושב” במקום “מדרס”, גם בפכ“ג מ”ד.  ↩



עי‘ גם פכ“ה מ”י: שביס שלה (של סבכה של זקנה) טמא
בפני עצמו, והשוה נגעים פי“א מי”א: כל הראוי ליטמא טמא מת אעפ"י
שאינו ראוי ליטמא מדרס וכו’ כגון וכו' ושביס של סבכה, אחרי
פכ"ד?  ↩



עי‘ תוס’ ב“מ פ”ט א: מטה שמוכרים עליה את הכלים  ה“ז טמאה טמא מת היתה משמשת ישיבה ושכיבה ה”ז טמאה מדרס.  ↩



בפי“ח מ”ג: ומלבני בני לוי טהורין, ועי‘ גם מ"ד  ותוס’ ב“מ פ”ה ט.  ↩



=קטנים, כמו תוס' ב“ק פ”ד א: תנור של  בנות=קטן.  ↩



כצ“ל בדל”ת.  ↩



עי‘ תוס’ ב“מ פ”ה יב: עריסה מאימתי מקבלת
טומאה וכו' ואם עתיד לעשות לה עגלה טהורה ער שיעשה לה
עגלה.  ↩



חושבני עכשיו שבמ“ב: ”ושלאבנים“, כתיב מלא
במקום: ושלבנים במו ”הבנים“ בשבת פ”ו מ“ט, וזו משנת ר' יהודה,
וביצה סוף פ”ב משנת חכמים, שר' יהודה חולק שם.  ↩



“תחבושת”, מל' רומי splenium.  ↩



כ“ה בר”ש וכצ"ל.  ↩



ניקטמון, לוקטמון, ὄνος κατ᾿ ὦμον.  ↩



ע‘ פי’ הגאונים שלי עמ‘ 40 הע’ 20–23.  ↩



צוק‘ וראב“ן בשאלתו לרשב”ם: בדפו’: הגדמין, קרי:  הנגדמין.  ↩



ועי‘ סנהד’ סח א ואדר“נ פכ”ה, ועי‘ תוס’ כלים ב“ב  פ”ד ז.  ↩



כמו שכתבתי לעיל אצל יחוסו של כלים למסכות אחרות,  אות 3.  ↩



וש“השנים שוין” גליון הוא!  ↩



נזיר שם מ"ב.  ↩



ירוש‘ סוטה ספ“ג יט סע”ב, [מדרשב"י הוצ’  אפשטיין־מלמד, 192]. ועי' “מבוא לנוסח המשנה”, ח"ב 1258.  ↩



[אבל ר‘ שלמה עדני כותב במ“ש לב”ק רפ“ז: וראיתי
שנקד הר”ר יהוסף ז“ל הכ”ף בקמץ והפ"א בצירי (= כפל). ולפי זה משמע
דהוה כמו גזל במוכרת (=בנפרד) וגזל (צ"ל וגזל) בסמוך. וקרא דכתיב
באיוב סי’ מא (פסוק ה) בכסל רסנו שהוא נקיד בשש נקודות הטעם הוא זה
משום דהוי סמוך. – עצ"ם).  ↩



ירוש' סוטה שם וב“ק סה ב [ומדרשב”י שם]  ועוד.  ↩



עי' ב“ב מ ב וראשונים ורע”ב כאן.  ↩



בבלי נדה לג א.  ↩



ליתא בכ"י רומי.  ↩



בכי"ר: ותלאו בטומאה.  ↩



ומת וטמא־מת אינם מטמאים משכב ומושב.  ↩



נדה לב סע"ב.  ↩



כלים ב“ק פ”א ג.  ↩



עי' מבוא לנוסח המשנה, 25–26.  ↩



כמו שהעיר באליה רבא.  ↩



פסחים פ“ז מ”ב ומנחות פ“ח מ”א.  ↩



בכורים פ“א מ”ג.  ↩



אלא שבמה“ג שנה ע”פ המשניות “העומר ושתי הלחם
והבכורים”, וכ“ה ברמב”ם ה‘ בית הבחירה פ“ז הי”ב, וכ“ה בכ”י ב’:
ובבמד"ר נשא כבמשנה.  ↩



וכ“ה בה”ג ה' סופרים.  ↩



בכורים פ“א מ”י וספרי תבא פיס‘ שא [ומדרשב"י  הוצ’ אפשטיין־מלמד, 39].  ↩



[כך נוסח כ“י א”מ ומ‘ ודפו’ ויל‘; נ"א: הארצות,  ועי’ הע' הורוויץ.]  ↩



ועי' ב“ב פא א: אשר תביא מארצך ההיא למעוטי חו”ל  (והביאו הר"ש).  ↩



עי' “מבוא למשנה” (לעיל עמ' 127/8).  ↩



חולין כה א, ת"כ שמיני סוף פרשה ט'.  ↩



ת“כ שמיני פ”ח ד, שבת סד א.  ↩



בת"כ: לרבות כל (כי"ר: את כל) העשוי מן  וכו'.  ↩



ועי' כאן מ“ג ובת”כ שם ה"ד.  ↩



להלן מ“ג ופכ”ז מ"א ועוד.  ↩



=למשקין ולאוכלין, פ"ג א.  ↩



[כצ"ל כנוס‘ הו’ לו, בדפו': התקינו.]  ↩



=אם ניקבו כל שהן טהורין.  ↩



בדפוי“י וכי”י (עי' מלאכת שלמה).  ↩



מקואות פ“ב מ”ו.  ↩



תמיד פ“ב מ”א.  ↩



ב“ר פ”ה, כ"י פ', תיאודור 33.  ↩



וכן היה בכ"י ב', והוגה.  ↩



= διάτορος =  נקוב.  ↩



עבודה זרה עג א.  ↩



סנהדרין קו א.  ↩



מכשירין פ“ג מ”ב, ודלא כר“ש ורע”ב כאן.  ↩



[תוסי ב“ק פי”א טו: והניגרר  במגירה.]  ↩



כנוס' כי"י וערוך.  ↩



כבכי"י ורוב הנוסחאות.  ↩



ועי‘ פי’ הגאונים עמ' 21 ו־23.  ↩



נדה פ“א מ”ג–מ“ה, תוס' פ”א ה, פ“ב א' ו (אבל במש‘
שבירוש’ ובירוש': מיניקה) וכן בכתובות פ”ה מ“ה (בירוש': מיניקה) ונגעים
פ”ב מ"ד.  ↩



תוס‘ נדה פ"ב ד וירוש’ כתובות ל ע“א ותוס' כתובות  פ”ה ה.  ↩



בכורות ז סע"ב.  ↩



גטין פט רע"א.  ↩



פסחים קיב ב.  ↩



ועי' מונטסשריפט תמ"ה 85.  ↩



[כך “הסרוק” (ברי"ש) בהוצאת מו“ר זצ”ל, ועי‘  הערתו שם, בהוצ’ הורוויץ (ע“פ הר”ש): הסדוק.]  ↩



[כצ“ל ע”פ הוצאת מו“ר זצ”ל (ושם: תמרה, והוגה:  תמרים), ועי‘ הערתו שם. בהוצ’ הורוויץ (ע"פ הילקוט: חוט תמרה.]  ↩



[והעיר מו“ר זצ”ל שם: דולק – אין מקום הקרע
מספיק כדי “שלא” וגם בילקוט אינו. זו איפוא כר‘ יהודה במשנתו.
הבאתי בפנים את הנוס’ שבהוצאת מו“ר. אבל בשעה שמו”ר זצ“ל למדנו מס'
כלים, עדיין לא היה לפניו כ”י זה, ולפיכך השתמש בהוצ' הורוויץ, והגיה
אחרת.]  ↩



חולין פח א.  ↩



כצ"ל, בדפו': ומעורה.  ↩



=תנחומא שלח יב, הובא גם בערוך ע' חרס.  ↩



וכן בברייתא פח ב.  ↩



שבת טז ב, ולירוש' שבת פ"א ג עד: יהודה בן טבאי  ושמעון בן שטח.  ↩



אבל במשנה תורה הביאו.  ↩



ועי' מ“ש לעיל (פ“ה מ”ז) ל”וגורר…".  ↩



כ“ה בכל כי”י ודפוי"י.  ↩



והשוה: הסחוס – חסחוס, הדות – חדות, חלות  הריע – חריע.  ↩



[רב"א (במ"ש) הגיה וניקד: קלסטרא.]  ↩



כך גם בכ“י, וא”א שדברי ברוריא, אשתו של ר'
מאיר, נמסרו לפני ר‘ יהושע, וממשנתנו נשתבש זה, ועי’ תוס‘ ב“ק פ”ד
יז: לפני ר’ יהודה בן בבא.  ↩



נדה ל ע"ב, מט א.  ↩



נדה יט ב.  ↩



כנוסח ר“ח ואו”ז, כי“ל וד”ו: מצודות.  ↩



שם נט סע"ב, וכן בירוש' שם.  ↩



ר"מ דרנבורג מנוקד: אונקיות.  ↩



השוה מנחת שי ל“כל זקן גרועה” (גדועה) בישע' טו  ב.  ↩



ובת“כ שמיני פ”י ב נוסף: חלקו לשנים והם שוים  טמאים כפני שאי אפשר (=תוס' ב“ק פ”ד ח).  ↩



ר"ש ודפו'.  ↩



ר“ש: ששניהם, הגר”א מגיה: וששניהם, מ“ב: [אי]  ששניהם; אבל רש”ס בעדיות מביא: עד שהשנים וכו'.  ↩



ו“חלקו לשלשה וכו' ” דמ"ה = ר' יהודה.  ↩



צ“ל: טמא, הגר”א.  ↩



עי' גם פט“ו מ”ד.  ↩



וכך פירש הר"ש בסוף פרק ל' דהכא בכלי עץ  איירי.  ↩



[כנוסח כי“מ ומ”ב, בדפו': הימנה, אה"ת: לעשות  בו.]  ↩



תוס' ב“ב מ”ה ט ובבלי שם פט א.  ↩



ועי‘ תוס’ ב“ב פ”ה ד: כל המשקלות שאמרו כשיעור  לטומאתן וכו' (עי' כלים פכ"ט).  ↩



והשוה עטרה–עטרת.  ↩



כמו שכתב הרמב"ן שם.  ↩



ולא כרמב“ם פ”ג מכלים ומהר“מ בפכ”ד מ"ט.  ↩



כנו‘ ד"ר, הו’ לו כ"י פ‘ ור’ יהוסף  אשכנזי.  ↩



[כנו‘ כי"ר, דפו’: בטהרה, בטומאה.]  ↩



[כנו‘ כי"ר, דפו’: בטהרה, בטומאה.]  ↩



כנוסח הדפו'.  ↩



כלים פ“ב מ”ח, ועי‘ לעיל עמ’ 473.  ↩



ליתא בכ"י ב'.  ↩



כלים פכ“ו מ”ד.  ↩



כלים פ“ה מ”ו.  ↩



עי‘ לעיל, מבוא לעדיות עמ’ 440.  ↩



וכן בפי“ב מ”ו: ותלוי המגרדות.  ↩



והשוה הלשון “כפוי טובה”.  ↩



כצ“ל שם במקום ”שרץ".  ↩



תוס', וכנוסח הר"ש.  ↩



[ועי' הר“ש ומ”ש].  ↩



[מ"ש: התורמיל, ובילקוט מתרגמי'  ובתורמילא.]  ↩



[במה"ג: צקוטלא, ועי' שם.]  ↩



בר' כא יד–טו: וחמת מים, ויכלו המים מן  החמת.  ↩



בחולין קלח א: ר' אליעזר בן יעקב.  ↩



ועי‘ מ“ש במבוא לנוסח המשנה, ח”א, עמ’ 451  ואילך.  ↩



ועי‘ תוס’ פ“ו ה”ו.  ↩



“משנה אחרונה” שם.  ↩



כנוס' כי“י וד”י (ע“ ד”ס), ד"ח: חלחולת.  ↩



תה"ג שבס‘ היובל לבלוי עמ’ פז.  ↩



מו“ק ו ב, ועי‘ ברכ’ לה ב וראבי”ה ח"א סי'  קנ.  ↩



ברייתא דמלאכת המשכן פ“ו וב”ב יד א.  ↩



כ“ע 1518, ב”ב 298.  ↩



דיל' 134.  ↩



עי' מבוא לנוסח המשנה, ח"ב, 1230/1.  ↩



השוה “כדומין האשקלונין” (כלים פי“ג מ”ז),  ועי' שבת קב ע"ב.  ↩



ועי' תוי“ט פ”ב מ"ה.  ↩



ב“מבוא למשנה”, לעיל עמ' 129.  ↩



כי“מ: דתניא (וכן בכ“י א”פ) כוורת הקש, ולי'
”ושפופרת של קנים“ (א"פ: קש), ריטב”א כ"י: שפופרת של קש וכוורת של
קנים.  ↩



ואח"כ מצא ס"א דגרסי' כמו בדפוס.  ↩



ועי‘ ברט, נומינ’ 62–64  ופרנקל, אראמ‘ פר’.  ↩



ודלא כ“משנה אחרונה”.  ↩



פסיקתא דרב כהנא פיס' יב, קו ע"ב.  ↩



בפסיק' נוסף בטעות: אותה.  ↩



בפסיק' נוסף בטעות: אותה.  ↩



ועי' רש"י בשבת קיב ב.  ↩



JQR V, עמ' 438.  ↩



ע“ז פ”ב מ"ג.  ↩



מדרשב“י אפשטיין־מלמד 163 – כנוס' כ”י ק‘ ומה“ג,  כ”י פירק’: והמכסף.  ↩



כלים פט“ו מ”ו.  ↩



כלים פט“ז מ”ז.  ↩



שבת פט“ו מ”ב – כ“י מ. ועי' מבוא לנוסח המשנה,  ח”ב, עמ' 1220 ואילך.  ↩



= סרט, שבמשנה פ“ט מ”ט.  ↩



עי‘ רע“ב ותוי”ט. [מ"ש: כסות כמין כיס מעור יעשה
שנשמרין בו הבגדים ושמו מפורסם עיבה ולפי פי’ זה הגיה הרב בצלאל ז“ל עב
בצירי ובלתי יו”ד וכן עב ארגמן. גם ה“ר יהוסף ז”ל נקד בצירי.]  ↩



[ב“ק סו ב – כ”י המ‘, כי"מ: עוצבה, דפו’:  עיצבא.]  ↩



והשוה עץ – אע – עק.  ↩



רש"י בשבת כט א.  ↩



[שבת מז א ד“ה בגדי, עירובין כט ב ד”ה בגדי  וזבח‘ צה א ד"ה מעיל; ועי’ מ"ש.]  ↩



כצ"ל בתוספתא, ועי‘ תוס’ בשבת שם.  ↩



[עי‘ מ“ש ב”מבוא למשנה", משנת ר’ נתן, לעיל עמ'  168 ואילך].  ↩



[יחז‘ כז כח: ירעשו מגרשות – יזועון פרוריא; אבל
להלן מה ב וביהושע תירגם “רוחא”, כתרגום אונקלוס בתורה. ת"י בתורה:
פרוילי (כ“ה גם בהוצ' גינצבורגר, ברלין 1904, וע”ש בח"ג), ועי’ ערוך
השלם ותוספות הערוך השלם.]  ↩



כי“מ (ושם: חול ועזרה), כי”ר: חיל ועזרה; שמ“ק  לי' ”וחיל".  ↩



לי' כי“מ ושמ”ק.  ↩



[עי‘ מבוא לנוסח המשנה, ח"ב, עמ’  1258/9.]  ↩



אחרי פי"א ג: אבבית נפש היא מטמאה ולא בתוך  המעיים ולא בתוך הפה.  ↩



ירוש' יומא פ“ח מד ע”ד: דבר שהוא עינוי אב בית
(צ“ל: אבבית] נפש, ת”כ אחרי פ“ז ג: עינוי שיהא בבית נפשותיכם,
ראב”ד: אבית.  ↩



לידזברסקי, Handbuch,  422, 2 שו' 3.  ↩



שם שו' 7.  ↩



שם שו' 7.  ↩



שם שו' 8.  ↩



לי' כל כי“י ושמ”ק.  ↩



כי“מ ושמ”ק, דפו': זה.  ↩



כ"ה בדפו‘ ובפי’ ס' יצירה, 52.  ↩



כי"י מ‘ ופ’ וב'.  ↩



כ“ה בד”ר, כי"י מ‘ ופ’ והו' לו.  ↩



צוקר: בשער – בשערי.  ↩



כבר העיר בעיקרו ע"ז ביכלר ב־JQR.  ↩



כי“מ: להיכל. [ועי' ”מבוא לנוסח המשנה“, ח”ב  1122/3.]  ↩



עי' עירובין שם.  ↩



וכצ"ל בתוס‘, צוק’: וגגה, דפו‘: ובגגו, פי’ ס'  היצירה: ובגגות ההיכל.  ↩



למשנת מע“ש פ”ג מ"ח: וגגותיהן קודש.  ↩



באכר, טרמינולוגיה בערכו.  ↩



שמיני פרשה ז ג.  ↩



כנוסח הבבלי פט א, וכבמשנה, ת"כ מצורע פרשה ד  ה.  ↩



פ“ב מ”ד, ועי' מש“כ ע”ז, לעיל 472/3.  ↩



מפני “והנאין” הסמוך, שטעו בו וחשבו את הה“א לה”א  הידיעה (נאין–והנאין).  ↩



ס"ז מטות ל ט, הורוביץ 327.  ↩



נדרים פ“ט מ”ב כ“י קויפמן, ועי' ”מבוא לנוסח  המשנה“, ח”ב 1212.  ↩



כצ"ל, אצלנו: כתות של גדיל.  ↩



אירוניות, הירוניות, עירוניות = “צעי  חקלייתא”.  ↩



ראב“ד ור”מ.  ↩



[בהוצ‘ מו"ר עמ’ 25.]  ↩



[כך בהוצ‘ הנ"ל, ביל’: בשפך, וגסטרון.]  ↩



[כך בהוצ‘ הנ"ל, ביל’: בשפך, וגסטרון.]  ↩



קסטלי – מיכליס 886.  ↩



מגלה ד א, יבמות סג א.  ↩



[כך ניקד מו“ר זצ”ל. ולולי דמסתפינא הוה אמינא
דיש לנקד: גרוע (על משקל “טחון”), והוא “הגרע” דבמתני', ותנא
דתוספתא פליג אתנא דמתניתין. – עצ"מ].  ↩










את הטקסט לעיל הפיקו מתנדבי פרויקט בן־יהודה באינטרנט.  הוא זמין תמיד בכתובת הבאה:https://benyehuda.org/read/37046